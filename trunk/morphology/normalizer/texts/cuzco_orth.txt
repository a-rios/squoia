
Usi machuqa puruntasyá hap’ikuq kaq kasqa Sangararapi, Andawaylillaspi, yunkakunapi. Purunwan sinchi ambisyon chakrawiksa machucha karqan. Chaymanta chay purishanankamañataq Sangarara machuqa haykumuspa kay Usipi purunta hap’ispa tiyayukushan riki. Tiyayukuqtinqa mana imanayta atinchu riki. Chayqa kay Sambursambu markapata pampapi chay Sangarara machukuna wasita ruwayukuspanku tiyakapushanku. Chaysi Antisuyu machu qatay kasqa. Chay qataysi mana imanayta atiqtin nin riki «khaynata wasinchispi tiyashan» nispa niqtin nin:
Yunkata pasayusaq, ch’unchuta pusaramusaq -nispa.
Qatayñinqa Challwaq puhunta pasayuspa chay allpa sunqunta pasaspa ch’unchuta pusaramusqa. Chaywansi flechaspa qatisqaku. Pasasqan ruraq alayri uqi allpa riki kashan. Chay Sangararakamapuni chayashan chay ruraq. Chaymantaqa llaqtanman ripun riki. Chaysi chaymantaqa apapun muhukunata ichhu muhuta lliw sach’a muhukunata. Hinaspas muqupatamanta hach’iyun. Wichaymantataq wayramushasqas. Wayramuqtin kutirachimusqa kay laruman wayra chay muhu hach’iyusqanta. Mana wiñapunchu Sangarara pampapi. Chay q’ala pampa. Hinayá chay qatayñinyá chaytaqa difindin Challwaq puhumanta. Chaymi chay Chunchuspuhu sutin, Challwaqpuhu. Kay pampapi karritira kunan musuq kashan. Anchay pampachapi puhucha kashan. Chayllayá.

Muquraysipi mana unu kanchu. Muquraysipi kan pisilla. Kay thuñisqallamanta unu haykun. Aqnachalla unucha kashan. Kunan qhawaramusunman kanpis. Hinaspa chay unu mana alkansaqtin sara qarpanapaq - uranpi qarpanapaqqa unu nisitakuqtinchá riki - niranku «apasunchis» nispa inka timpupi ... chu ...  suq’a machulaq timpunpihinaraq. Chaysi markamanta kunan lluqsimushanchis anchaymanta apasqaku larqhata. Hinaspas larqhataqa ruwankuña riki. Tal vez kunan chay haykupuspayki qhawarinki. Chay iwkaliktu marka uraychamanta anchaytan hawachanta larqhacha rishan. Anchaytas apananku kasqa. Hinaspas chayta apasqakuña karutaña. Hinaspa karuta apaqtinkus chayta mach’aqway rishasqa unuq ñawpaqinta. Hinaspas runawanchá tuparamuran chay, kutirampuran chay mach’aqway. Chinkayapun chay. Mana Muquraysiman rinchu chay mach’aqwayqa. Chayqa unuq ñawpaqintas tirashasqa mach’aqwayqa larqhachata. Chayqa rinman, chayanman karan Muquraysiman. Kunan mana kunankamapis apankuchu. Kunanpis nishanku:
Apayta ... apayuspa ... apasunchis! Apasunman!
Manapuni apankuchu nitaq comunidad Usipis apananta munantaqchu. Ni Kihana, ni Waqaytaki, ni Antisuyupis, ni Usipis munanchu. Mana abastesintaqchu llipin comunidades Antisuyu, Waqaytaki ni Usitawanpis. Chayrayku mana kunsintinkuchu kay unuta. Sis ñawpaq timpuraq apanman karan, chayhinalla larqhata rishaqtin mach’aqwayta kacharinman karan chayqa, ama kutichimunkumanchu karan chayqa, Muquraysiman ripunmansiyá karan unuqa. Chayqa kunan manayá ripunchu asta kunankama. Chaylla.

Bueno, komunidaq Muquraysi manan unun kanchu. Hinaspa unuta inka timpupi ... chay inka yarqha kunan kashan, kunanqa «ñan» sutin kapun, «inka yarqha» sutin. Chay inka yarqhata apasqaku rumita ruwaspa. Rumiwan empedrasqahina kashan chay yarqha. Marka k’uchumanta rishan. Hinaspa unuta bolteyashasqakuña Tambupatanta Muquraysiman. Hinaspa ñawpaq unuta kacharqankuña. Unu risharqan yarqhanta. Phawaylla muyusharanña. Hinaspa chaypi mach’aqway ñawpaqinta risqa, unuq ñawpaqinta. Unuq animun, unuq animun mach’aqway. Hinaspa Usi machu chayta yacharun. Usi machu willakun llipin ayllunman, llaqtanman. Hinaspa phawanku, tayparunku. Hinaspa q’asurapusqaku mach’aqwayta. Hinaspa mach’aqwayqa wañupun. Hinaspa unupis kaq kutimpun kasqan k’uchuman. Mana ripunchu. Kunan asta ... kunankamapis mana atinkuchu. Chayrayku mana Muquraysiq kanchu unun. Porque ununtapis Usi machu cuidaran riki, hark’akuran llaqtanpaq. Manas dejaranchu pipas apananta. Aqna chay.

Huq waynas sipas uha michikusqanman aypan riki. Sapa unchay aypan. Riqsinakunku. Chayqa:
- Panáy, pukllakusunchu q’ipi-q’ipipi -nispa nin.
- Bueno, turáy, pukllakushasunchisyá -nispa pukllakunku.
Chayqa:
Nawinchista tapanakuspanchis ichaqa q’ipinakusun, nispas ñawinkuta tapanakunku.
Primirta sipastaraqsiyá q’ipin. Chayqa q’ipin kundur. Kunduryá kasqa. Chayqa sipasñataq q’ipillantaq kundurta ñawinta wataruspa. Chayqa paytañataq paytañataq aqnata q’ipinayukushanku. Chayqa pukllashallanku.
Chayqa tawa phisqa kutipiña chhayna pukllanku. Chayqa riqsinasqas sapa unchay q’ipinakuspanku purinku uha michinapi riki. Chayqa yana ternuyuq ruraq kurbatayuq waynasyá aypan sipasmanqa. Chayqa chaypi q’ipi-q’ipipi pukllayukushanku riki. Sapa unchay chayta pukllaspanku tiyanku. Chayqa chaymantaqa aqnas chayta ruwaruspankuqa pasapunku puñuq, tardiña. Chayqa uhanta qatiyukuspa sipas pay ripun.
Chayqa huq unchayqa kasqan waynaqa ayparamullantaq uha michisqanman. Chayqa chhaynatas waqmantaqa q’ipinakullankutaq aqna ñawinkuta watanakuspankuyá. Chayqa sipas q’ipin kundurta. Chayqa chaymantaqa kasqan kundurñataq q’ipillantaq. Sipasñataq q’ipillantaq. Chayqa ñawinkuta watanayukuspanku q’ipinakushanku. Chayqa qunqay huqtaqa kundur ñawinta wataruspa qaqa t’uquman q’ipirapusqa.

Chayqa q’ipirapuqtinqa hinasyá tiyapunku kundurwan riki, tiyapunku. Chayqa ñas wawankupis kanña riki. Chayqa wawan kaqtinsi chay akawarachakunaman t’asqaq haykumun. Mana allintachu kundur t’asqan chay hisp’ayukusqan p’achachakunata imakunatapis. Chaysi:
Mana allinchu -nispa nin.
Hinaspa:
Q’ipiyuwayyá, chhaynaqa nuqa t’asqamusaq -nispas nin.
Chayqa aqnata t’asqakusharan mayupi. Hinaspa mayupi t’asqakushaqtin Ana Mariyacha achhuyrun.
Yaw sunsa! Manan chayqa runachu. Kundurwanmi tiyashanki -nispas nin riki. Chayqa niqtinqa:
Pasakapuy nuqa t’asqashasaq akawaraykikunataqa -nispas nin.
Chayqa pay t’asqayushan, Ana Mariyacha, pichinchucha. Yana pichinchuchan kan ruraq umachayuq, «Ana Mariya» nisqanku. Ana Mariyaqa t’asqayushansi
Taq taq taq taq taq taq taq taq, taq taq taq taq taq taq!
Nachu. Wawan waqashan - nimunsi.
Manaraqmi -nispa kundestashan.
Chay Ana Mariyachasyá willan kundur kasqantaqa. Chayqa:
Pasakapuy, nuqaña t’asqashasaq - nispa.
Chayqa:
Kunan wasiykita hamunqa. Chaymi kunan unuta t’impurachinki rakiman. Hinaspa hamuqtin chaypi p’achawan taparunki. Chaymanmi tiyayachinki. Chaypin librakunki, mana chaypachaqa manan librakuwaqchu -nispasyá nin.
Chayqa niqtinqa aqnata wasinman ripun riki, t’asqashantaq Ana Mariyacha chayta kunsihaspa. Chayqa q’asuspa paypis t’asqayushan riki. Chaysi t’asqayushan
Ñachu.
Manaraqmi!
Ñachu. Wawan waqashan, wawan waqashan -nispa.
Wawaqa waqayushansi. Chayqa ñachá wasinmanpis chayapunña. 
Chayananta riparanña.

Chayñachá riki «manaraq manaraq» nishan!
Chayqa chayarapunchá. Chayqa chayarapuqtinqa ña riparanña. Chaysi kundurqa pasayamun. Chayqa pasayamuspa «chay Ana Mariyallan unupi p’achata t’asqayushasqa»:
Taq taq taq taq taq taq!
Chayqa raprallantacha riki p’anasharan payqa riki. Mana t’asqanpischu.
Taq taq taq taq taq!
Chay Ana Mariyacha yana pichinchucha ruraq umanchayuq. Chayqa chay urayaramuspanqa qhawayun: pichinchulla phawarikapun.
Chayqa kutipun. Chayqa wawata mikhurapun kundurqa. Chayqa mikhurapuspa hina kan. Chayqa:
Wasintachá riki risqa -nispas wasinta kunturqa rin huq unchayñintin.
Iskay unchaymantachá imaynachá purin. Chaysi unuta t’impuchispa listullataña suyachimun mamataytantin. Chayqa haykunsi chay sipaspa wasintaqa riki. Chayqa haykuqtinqa:
Kaypi tiyaykuy -nispasyá nin.
Chayqa p’achawan tapasqataq kashan chayqa tiyaykun. Chayqa phall! pasayarapun. Chaysi kundur chay raki uhupi pelarakapun, wañupun. Chaypi tukukapun.

Huk jovensi quchapatallata qatikun riki, ankay quchaykuna nuqaykuq kashan, anchhaynallata. Chaypin kan yanachakuna llullch’a murmuntu nisqa chuwichakuna, anchaytas pallaq haykumunku iskay sipaskuna arí, sapa unchaylla. Chayqa maqt’aqa sapa unchaylla qatillantaq. Chayqa turiyan chay p’asñakunataqa. Turiyansi turiyan.
Ñachá simanaña, iskay simanaña imaynañachá purishanku riki. Hinaspa chumpintas pakarusqa. Arí , chumpintas pakarusqa. Chaysi mana ripunchu chumpinta pakaruqtin. Haykumpunku. Chayqa huq kumpañallan pasapun. Chaysi tiyanku unayña, unayña, unayña tiyashanku riki. Wawachankupis kanñas, chay jovenpa wawan. Chayqa aqnas kashan. Chaysi maman sarata qusqa:
Mut’ita churay, chakra ruwanaykichispaq -nispa.
Chayqa ch’ulla ruruchallata churasqa mankaman. Chayllas timpushasqa. Hinaspa qhawayarusqa suyran chay mankata. Chaymantas chay ch’askaqa chay qhachunñinqa sintikapun. Sintikapun. Waqayllas waqan, waqayllas waqan, waqan, waqan, waqan. Chaysi irqichaqa -chay yachanñachá, simichayuqchá- ...
Manachu papayki chumpiyta qhawaran -nispas tapun.
Ankaypimá kakushan -nispa.
Pirqapisyá llut’asqa chay chumpiqa kasqa. Hurqurakapusqa chumpinta, pasakapusqa hanaqpachaman.
Chaysi maqt’aqa chay wawacha q’ipiyusqa quchapatakunapi purin. Imatañataq tupanqari. Manas tupanñachu. Chaysi hina purishan purishan. Chaysi:
Joven, imata purinki -nispa kuntur nisqa.
Chhayna warmiymi chinkawan -nispasyá nin riki.
Hanaqpachata ripun. Imapaqtaq mamaykiri mut’i churakusqan mankata qhawaran -nispas kuntur nin.
Arí chayqa nispa niqtinsi:
Manachu q’ipirukuwankiman -nispas nin.
Burriguta quway, bagaway, chayqa q’ipirusayki -nispas nin.
Burriguta riki mikhurachin. Chaysi q’ipirusqa wawachantinta hanaqpachaman.
Chaysi inlisaman aqna kinsa philas aqna, huq philapi kinsa philas ashkha chay iwal uyayuq haykuyushanku. Chaysi inlisa punkuman kuntur saqiyun.
Kayllapin suyanki, chawpitan hamunqa -nispa kuntur saqiyusqa.
Chaysi chiqaq chawpita hamushasqa chay warminqa. Chaysi achhuyurun.
Imamanmi hamuranki -nispas nin.
Waqapunakunku.
Imapaqtaq mamayki manka mut’i churakusqayta qhawapuwaran. Chaymanta sintikuspan hampuni -nispa-. Imamanmi hamuranki. Imamanmi hamuranki. Kunachallan Taytacha lluqsiramunqa! Kunachallan lluqsiramunqa! -nispas aqnatas nishan riki.
Chayllamansi yasta Taytacha lluqsiramun, inti saltaramun. Chaypi runata rupharapun wawachantinta.

Huq jovensiyá kasqa mamayuq taytayuq riki. Maman taytan wañukapun. Hinaspa maman taytan wañukapuqtin riki warmi munakuq purin riki. Hinaspas huq wiraquchawan tupanku riki. Hinaspa contratota ruwanku. Chay contratota ruwaqtinkusya chay wiraquchaqa nin:
	-	Ususiykuna	 kanmi 	kinsa 	- nispa.
Chay joventa nintaq riki:
Maytan rishanki -nispa niqtin nin:
Warmi munakuqmi rishani -nispa.
Contratota ruwasunchis -nispa.
Contratota ruwanku wiraquchawan. Chayqa:
Pampas-verdes-cerros-azules chaypin tiyani. Chayqa hamunki. Chaypin ususiyta qumusayki mayqin kaqtapis. Kinsan ususiy. Chayta entregamusayki -nispasyá nin-. Akllarikamunki -nispa.
Chayqa qhapaqpawawantaq chayqa. Jovenqa kinsa mulapisyá qulqita kargayukun. Kinsa mulapi kargayukuspa warmi munakuq chay Pampas-verdes-cerros-azules chayta rishan. Hinaspas ña karutaña purin. Ña huq mulata tukupunña, qulqita. Gastupiyá mikhuspa uhaspa tukupunña. Chayqa iskay mulallaña. Waqmantaqa huq mulata qallarillanñataq. Manas pipis chay Pampas-verdes-cerros-azules chay rikuq kanchu. Chayqa rishallanpunis, rishallanpuni, rishallanpuni. Chayqa iskayta tukupunña. Chaysi kasqan purishan, purishan. Mana pipis rikuq kanchu, Pampas-verdes-cerros ... siylos-azules mana rikuq kanchu. Chayqa rishan, rishan. Hinaspas yasta kuskan mulallaña. Chayqa kuskan mula kashaqtinsi huq padre inlesa punkupi sayamushasqa. Hinaspas achhuykun riki. Hinaspas nin:
Padre, tapuyukusayki -nispa-. Rikunkichu Pampas-verdes-cerros-azules chayta -nispa.
Mana rikunichu -nispas nin.
Kundurkunasyá misaman haykushan, kundurkuna, askha kundurkuna misaman haykushan. Hinaspa:
Aswan mallkukunata tapusaq aber. Kunan paykunaqa rikumunpischá -nispas nin riki.
Chayqa padreqa tapunsi kundurkunata riki sapankata riki:
Rikunkichischu Pampas-verdes-cerros-azules chayta -nispa.
Manan rikunichu.
Huqpis:
Mana rikunichu.
Huqpis:
Mana rikunichu.
Kundurkuna manas rikuq ni mayqinpas kanchu riki. Hinas ultimullataña machu q’arawasa kundur chayamun riki. Hinaspas chayamuqtin nin:
Mallku, manachu rikunki Pampas-verdes-siylos-azules chayta -nispa.
Ayh! Rikurani wayna kashasparaq. Mana kunanqa riniñachu chaykunataqa, karuraqmi chayqa -nispas nin riki.
Chaysi nin riki jovenqa:
Manachu q’ipiwankiman -nispa.
Wakata pagawaqtiykiqa kunan q’ipisaykiyá -nispasya nin.
Chayqa asektan riki jovenpis. Waka qulqin kashanraqtaq waka rantinanpaq chayqa, wakata rantirun, kundurman mikhuchin. Chaysi apan riki kundurqa riki Pampas-verdes-cerros-azulesman. Chayqa Lamarquchatas riki pasachishan riki. Hinaspas chaypi, pisillaña qucha pasayunan kashaqtin rarqay kundurta hap’irun riki.
Rarqaymi  hap’iwan, imatapis quway -nispa nin joventa.
Hinaspas chakanta mat’arukuspa jovenqa kundurman mikhuchin riki.
Chaysi aqna pasachin ñak’ayllataña lamar kantuman riki. Muquman tiyarachin qucha chimpaman. Chaysi chaypi tiyanku. Hinaspas chaymanta chayman kinsa chikakuna ikhuriyamunku. Hinaspas chay chikakuna riki ikhuriyamuspanku bañakuq quchaman haykunku riki. Hinaspa sapanka anchhaynanku p’achankuta muntunku huqman huqman. Chaysi:
Sapatuntan kunan pakarunki haqay Rosablanca kaqpa sapatuntan. Rosablancawanmi kanki. Chay Rosablancaq sapatuntan kunan pakarunki -nispa kundur yachachin riki.
Chaysi kundur yachachiqtin rikushantaq mayman Rosablancaq kasqanman. Chaysi ñañankunaqa kinsantinku chhaynata chayman chayman p’achankuta ch’ustirukuspanku quchata pasayunku bañakuq. Chaysi jovenqa riki qhawashan riki. Kundurtaq kutirikampun, paytaq joven aqnapi qhipapun riki. Chaysi qhawashan. Chayqa bañakuq haykushanankama Rosablancaq sapatunta pakarapusqa.
Chay ñañankunaqa kunan pasapullanqan wasinmanqa. Chaypin kunan parlapayanki chay kasarakunaykipaq imapaqpis. Chay kunan asektaqtinqa chaypi kanki. Chayqa supay saqraq wawankunan chaykunaqa, manan kutimuwaqchu -nispasyá aqnata nin.
Chayqa manasyá chayqa mistichu kasqa nitaq kaballerochu kasqa. Demoniosyá kasqa chayqa, Portolasalmon. Chay Portolasalmón taytanqa contratota ruwan chay jovenpaq, kasarakunanpaq.
Chayqa chay tarrinña. Chayqa chayan chay quchapatapi. Chay qaquchapatamanta qhawanku qhawanku. Chayqa pakarukun. Pakarukuspa jovenqa sapatunta pakarun. Chayqa maskhayunkus. Kinsantinku ñañantin maskhayushanku bañakuyta tukuruspanku riki. Chayqa bañakuyta tukuruspankus maskhayushanku, maskhayushanku, mana tarikunchu riki pakaruqtin. Chayqa jovenpis pakarakallantaqsiyá. Manasyá ikhurimunpaschu. Chayqa iskayñin pasapun ñañankuna. Chayqa Rosablancallañas maskhayushan sapatutaqa riki. Chayqa chaymanñas jovenqa ikhurirun. Chayqa maskhaysin. Chayqa sapatuta tarirun. Chayqa:
Papaykiwanmi contratota ruwamuni kasarakunanchispaq -nispas Rosablancataqa jovenqa nin.
Bueno -nispas nin-. Papayqa millaypachan. Manan asektasunkimanchu. Wañuchisunki papayqa -nispas nin-. Pero kasullankin papaypa rimasqantaqa imatapas -nispas nin-. Hinaspan kunan chayamuspayki qhipayta hamuspayki kunan punkuta takakamunki- -nispasyá nin. -Punkuta takakamunki.
Hinaspa chayqa parlanku. Chayqa anillunta qun kasarakunanpaq Rosablanca. Chaysi hina kasarakunankupaq -hina kapuq haykupun. Chayqa Rosablanca pasayapun.
Chayqa pasayapuqtinqa chayña jovenqa kasqan chayallantaq. Punkuta takakun, kalli punkuta:
Tak tak tak tak tak.
Pin kanki.
Nuqan kani, señor -nispa.
Chaysi nin:
May sasawan tarimuyki! Karupin tiyasqanki! -nispas Portolasalmontaqa nin.
Pasaykuy, joven. Chaypi puñuy -nispa.
Chayqa puñuchin. Hinaspas ña parlamunña.
Kunan papayqa nisunkin: «paqarinmi kunan kawalluta potrota muntamuy mansamuy» nisunkin kunan. Chaymi kunan «bueno» nillanki -nispas nin riki.
Hinaspas Rosablancaqa nin:
Papaymi kunan kanqa uman, mamitaytaqmi wiksan, ñañachaytaqmi chupan. Lluq’i estribustaqmi ñañachay, nuqataqmi paña estribus kasaq. Paña estribus kaqtaqa aman sarumuwankichu. Lluq’i estribus kaqta sarunki. Papaytaq uman, chaytaqa lliwtan puñalwan sat’ipayayunki. Mamitaymi kunan wiksan kanqa chayqa, chaytaqa lliwtan kunan chay takunñiyqa chaywan takuniyanki -nispas nin riki-. Ispuylaswan. Chay ispuylaswan takuniyayuspa lliwtan ruwayunki. Nuqa paña istribus kaqtaqa aman sarumuwankichu sinchitaqa. Kawallu wikch’uqtinqa nuqañan kunan marq’ayarusayki -nispas nin riki.
Hinaspas quchapatata kawalluta apaspa chayta ... uñayuq kawallutasyá apan. Chayqa chaypi lasumuspa riki china kawallutaqa qaparkachachin. Hinaspa putruqa qucha ukhumanta lliwk! nispa p’itaramun. Hinaspa chay cabrestowan lasurun. Hinaspa aysayukuspa pasayachin. Chaysiyá tutamantanpaqqa sillaspa riki hamun chaypi mansananpaq. Chaysi mansan riki. Chayqa lliwta suyruntaqa riki ... umantaq kashan, kunkanta lliwtas puñalwan sat’ipayaykun. Lliwta rawarkamata ruwayun. Wiksantapis suyranta kasqansi ispuylaswan takuniyaykun. Chupantapis kasqansi p’akiyun, q’iwiyun, imaymanata ruwayun riki. Chay lluq’i estribustapas kasqansi riki lliwta saruyun. Imaymanata ruwayushan riki. Hinaspa yasta sayk’unñacha riki. Hinaspa asinda punkumanña chayapun riki. Hinaspa chaypi wikch’urunan kashaqtin chhanqarunan kashaqtin Rosablancaqa marq’ayurun.
Hananaw, sayk’uramuniraq! -nispa.
Mana aswan wikch’urunchu riki. Parlankuñataq chay ususinwan, Rosablancawan, chaysiyá marq’ayun. Chayqa mana wikch’uchinchu riki. Chayqa aqna.
Chayqa puñullankutaq.
Kunanmi -nillantaqsi-, kunanmi kunan tuta papay triguta qusunki «kunan t’akaramunkitaq ruturamunkitaq irarunkitaq t’antata tutamanta aparamuwankitaq» nispan nisunki. «Bueno» nillankin, mana chaypachaqa wañurachisunki -nispas nillantaq riki.
Chayqa nisqanhinasyá kasqan triguta qullantaq:
Kayta kunan tuta t’akaramunkitaq ichhuramunkitaq t’antata masarunkitaq molinorachimunkitaq tutamanta t’antata masaramuspa desayunota aparamuwankitaq -nispas nillantaq.
«Bueno» nillankin -nispa. «Bueno» nillankipuniyá.
Chayqa kasqansi riki chayqa niqtinqa riki «bueno» nin. Chayqa chayta ruwallantaq. Chayqa tutamantanqa Portolasalmonmanqa apayunsiyá t’antata.
Portolasalmon, rakray, muk’uy kayta! -nispa punkumanta hich’aykun chhay! nispa misapataman. Chaysi aqna.
Chayqa Rosablancaqa nillantaqsi:
Kunan nillasunkitaqmi paqarinqa «quchapin kunan anilluyta wikch’urakamusqani, kunan chaytan tutamanta entregawanki» nispa nisunki -nispas nillantaq.
Hinaspa niqtinqa Rosablancaqa cristalmansi hunt’ata thuqarun. Hinaspa thuqaruqtin chaytas misapataman churan. Chaysi «Rosablanca!» niqtinqa «papá!» nimushallan. Chay thuqay ch’akirapunman chayqa manasyá kontestanmanchu. Watukamushallansiyá chay Portolasalmonqa ususinta. Chayqa rinku marpatata riki ... chu ... quchapatata. Chaysi chaypi chay joventaqa nin:
Kunkayta wit’uruway -nispa.
Imaynatataq wit’usaykiri -nispas nin.
Wit’urullaway, mana chaypachaqa papaymi kunan wañurachisunki -nispas nin.
              Nispa niqtinqa hinata wit’un Rosablancata, kuchilluwan kunkanta. Hinaspas sirtupaq qhuru umalla, qhuru kurpulla pasayuspa riki anilluta aysaramusqa t’uru t’uruntintaraq. Hinaspas aysaramuqtin tutamantanqa kasqan apayullantaq.
Portolasalmon, kayqa anilluyki, tarimunin -nispa.
Chayqa:
A! -nispas nin.
Chayqa chaymantaqa kasqan Rosablancaqa:
Manapunin tiyananchista munanchu. Wañuchisaq nishasunkipuni. Aswan haku chinkarapusunchis -nispas nin.
Chayqa niqtinsi nin:
Kurralta haykuspa tullu kawallutan aparamunki. Aman wira kaqtaqa apamunkichu.
Hinaspa chikuqa haykuspa riki:
Iskayñiykutari imaynatataq kunan tullu kawalluri atiwanqaku? -nispa yuyayukun riki.
Chayqa wira kawalluta aysayamusqa. Hinaspa:
Imapaq apamunki. Mana atiwasunchu -nispa.
Wayra kawalluchá karan tullu riki. Saqrataq chayqa ... chayqa mana tullu kawalluqa chiqaq kawallullachu. Mana abansamunchu riki. Chaysi pasamunku. Hinaspas karutaña hamunku. Chayqa:
Kunanmi papay hamunqa. Aypamuwasunmi kunan -nispas nin riki-. Hinaspan kunan qanmi tukunki machuchaman, nuqataqmi tukusaq unuman. Kawallunchistaqmi chakaman tukurunqa -nispas nin.
Hinaspas aqnata ayparamuqtin tukurun qatayñin machuchaman. Hinaspa machuchaqa chakapatapi sayayushan. Unutaq purikushan, chakataq kawallu kakushan. Chaysi chakapatapi:
Machucha, hayk’aqraqmi kawallu silla pasaruran -nispa.
A, qayna wataraqmi pasan! Mana aypawaqñachu -nispas nin.
Chayqa aqnamantas kutiyapullantaq. Kutipun Portolasalmonqa. Chaysi Portolasalmonqa Rosablancaq papanqa chay mamitanmanqa chayapun:
Manan aypanichu -nispa.
Chay Rosablancaqa yachayñiyuq kasqa. Thuqayllansiyá rimaq paypaqa, thuqayllan. Chayqa thuqayllan rimaqtin chayapun.
Mana aypanichu.
A, sunsu! Yaw inutil machu! Yaw sunsu machu! Rosablancatáq kasharanqá unuqá! Manachu uhayamullawaqpis karan. Kawallunchistáq kasharan chakaqá, machuchatáq qatayñinchis kasharan -nispas nin riki-.
Chayqa chay tuta puñuyamullantaq.
Tutamantanqa kasqan kutimullantaq. Hinaspa tutamantan kutimuqtinqa kasqansi tukurullantaq inlesaman kawallu, Mamachamantaq ususin. Chayqa machuchataq padre, kura. Chaysi pasaramun. Chayqa tapuyukullantaq:
Padre, tapuyukusayki: manachu kayta kawallu silla pasaruran.
Ayh, qayna wataraqpas pasasharan. Mana aypawaqñachu -nispas nillantaq.
Hinaspa kutiyapullantaq. Chaysi Rosablancaq papanqa chayarapullantaq warminmanqa. Chaysi nin:
Manan tarpallanitaqchu.
Yaw, sunsu machu! Yaw asnu machu! Yaw inutil machu! Ususinchistaq Mamachaqa kasharan! Inlisataq kawallunchis kasharan! Kurataq qatayñinchisqa kasharan! Manachu much’ayamullawaqpis karan Mamachata -nispas aqnata k’amiyullantaq.
Chayqa tutamantanqa kasqansi kutimullantaq riki.
Kunan kutimunqaraqmi -nispas Rosablancaqa willashan.
Chayqa kasqansi tutamantanqa kutimullantaq. Chayqa Rosablancasyá willashan kutimunanta mana kutimunanta riki. Chayqa:     	


Kunan kutimunqaraqmi. Kunan qanmi tukunki mallkiman, nuqataqmi tukusaq mullpha k’ulluman, kawallunchistaqmi tukunqa kunan chakaman -nispa-. Chakaman tukushaqtin chakapi patapi kunan nuqa urmayamusaq, hinaspa papayta ñit’isaq. Chaymi unqusqa ripunqa -aqnatas nin riki.
Chayqa hamushaqtin riki:
Ña hamushanña.
Hinaspa qatayñinkutaq mallkiman tukurun, ususintaq mullpha k’ulluman tukurun. Chayqa urmayamun chakapatapi. Chayqa aqna urmayamuqtin kasqan kutipullantaq.
	-	Yaw, inutil machu! Yaw sunsu machu! Yaw asnu machu! Ususinchisqa mullpha k’ullu kasharan! Manachu mullpha k’ullumanta p’akiyukuspa imallantapis apamuwaq karan -nispas nillantaq warminqa.
Chayqa aqnas chayapun.
Kunanqa manan kutimunqañachu -nispas nin Rosablancaqa.
Chayqa Rosablancaqa ... aqnas hamushanku riki.
Ña wasiyman serkaña.
Chayqa llaqta kantupiñas kanku chay jovenpa llaqtanpiña. Chaysi nin riki:
May sasawan ñak’arispa hamusqanchistaqa bandaymusikapipuni wasiyman, asindayman chayayapusunchis -nispa nin riki.
Hinaspas:
Bueno -nispa nin.
Chhaynaqa suyashaway kayllapi.
Llaqta kantupis Rosablancaqa suyan riki. Chaysi Rosablancaqa:
Paqtataq qunqaruwankiman. Kunanmi ‘arwasasaq’ nisunkiku. Hinaspan kunan paqtataq qunqaruwankiman -nispa nin.
Manan qunqasaykichu. Manan arwasachikusaqchu -nispa nin.
Hinaspas chay asindapi kaq kosineranku mamakuchaqa lluqsiramun. Punkutasyá «tak tak tak tak tak» nispa takayakun. Lluqsiramun.
Niñucha, maypin kanki khaytukuy wata kay tukuy unay. Maytan ripunki, papáy -nispas punkuta kichayamuspa parawinta qurapusqa, arwasarapusqa.
Marq’arakapun. Chayqa qunqarapun. Hinaspa qunqarapuqtin mana yuyapunchu jovenqa Rosablancataqa. Mana yuyapunchu ni imatapis. Hinaspas mana yuyapuqtin hinallas kapun riki. Chayqa waqmanta huqtañataq warmita munarukullantaq. Huqta warmita munarukuspa compadreta tarirun, kasararukun.
Hinaspa kasararukuspa aqnas misapi tiyashanku riki nobiyokuna tumaspanku imanaspanku riki, misapi, chawpipi warmi qhari. Hinaspa tiyashaqtinku Rosablancaqa haykuspa:

Runtuykita bindiykuway -ninsi nobiyomanqa.
Chayqa bindimunkusyá iskay runtuta. Hinaspas sombrirunwan taparun Rosablancaqa chay runtuta misapatapi. Hinaspas chay runtuqa unaycha karun. Chaysi galluchapuwan china wallpachapuwan t’uxarusqa. Hinaspas Rosablancaqa chay sombrerotaqa huqariyarapullantaq misapatamanta. Chayqa chay sombrerota huqariyurukuqtinsi iskay chiwchichakuna galluchantin china wallpacha t’uxasqa kashan. Hinaspas china wallpacha kaq tapun galluchata:
Yuyashankichu. Yuyashankichu -nispa.
Ni yuyanichu, ni yuyanichu -nispa nin.
Yuyashankichu. Yuyashankichu.
Ni yuyanichu, ni yuyanichu.
Yuyashankichu. Yuyashankichu.
Ni yuyanichu, ni yuyanichu.
Yuyashankichu yuyashankichu kawallupatapi, kawallupatamanta marq’ayurusqayta mansashaqtiyki -nispas nin.
Ni yuyanichu, ni yuyanichu -nispas nin.
Waqmantaqa:
Yuyashankichu, yuyashankichu triguta papay qurasunki, hinaspa t’antata masayururankitaq, «Portolasalmon» nispa, punkunkunamanta hich’ayurankitaq -nispa.
Ni yuyanichu, ni yuyanichu -nispa qhutun uhuchaman umantas sat’ishan galluchaqa.
Umachanpisyá ch’iwkllapayushan china wallpacha galluq umachanpi. Hinaspas:
Ni yuyanichu, ni yuyanichu -nispas misapatapi sunsuykachayushan galluchaqa. Chayqa china wallpachataq tapushantaq.
Ni yuyanichu, ni yuyanichu, ni yuyanichu, ni yuyanichu -nispa.
Hinaspas qhutun uhuchaman, china wallpachaq qhutun rapran uhuchaman umanta winakushan. Chaysi:
Yuyashankichu, yuyashankichu quchapatapi kunkay qhururuwasqaykita -nispa nishan china wallpachaqa.
Chaysi qhariqa chayraq yuyarirun. Chaysi Rosablancaman phawayuspa marq’akun riki. Chayqa marq’akuspa chay nobiyunta wikch’uspa chay Rosablancawan tiyapunku. Aqnallayá.

Huq warmis kasqa. Hinaspas uqata allaysikusqa huq chikuchawan, uqata. Hinaspas allaysin riki. Hinaspas chikuchawanqa puñunku. Arí.  Chaysi chay chikuchaqa uqa allaysiqnin chikuchaqa puñuqtinkuqa nin ... puñunkuchá riki.
Chaychapi mast’akuspa puñukuy -nispa.
Manan puñuymanchu -nispa.
Maran k’uchuchapi puñukuy.
«Maran k’uchu, maran k’uchu» niwankumanchá -nispa nin.
Chay pampachapi puñukuy.
«Pampa, pampa» niwankumanchá.
Chay patañachapi puñukuy nispaqa.
«Pataña, pataña» niwankumanchá -nispa.
Warmiqa tapun... Qharinqa biyahitachá puriran riki. Chaysi nin:
Imapipunitaq qanri puñunkiri -nispa irqitaqa tapun riki chay warmiqa. Chaysi:
Nuqaqa asta wawa paqarisqa uramantapis mamaypa pupunpatachallapi puñukuni -nispa.
Chaysi:
Nispaqa puñuyyá pupuypatapi.
Wiksanpatapi puñuchin riki. Chaysi warmitaqa:
Imaykitaq kay -nispas phakanta llamin.
Chayqa machuluykiq (...) -nispas nin.
Manachu quyuwankiman.   Allinchu chay. Millaychu -nispas nin.
Chaysi warmiqa riki... Atukusyá kasqa chayqa, chay maqt’achaqa. Chayqa riki liyatachá ruwanku. Imanankuchá riki! Maqt’acha k’askan warmimanqa riki.
Hinaspas chay tuta riki qharinqa chayamun riki. Chaysi phakanpi Atukuqa warkulayashasqa. Chaysi karahu mana riki sik’ikuyta atinchu. Hinaspas kuchilluta maskhakun karahu.
Kichay punkuta! Kichay punkuta! -nispas nin.
Waktasqanta llawiruranchá riki punkuta riki. Chayqa riki pichikunta wit’usqa Atuqta. Arí, pichikunta wit’usqa. Arí.  Allinchu chay cuento kanman  amachu. Millaychu. Hinas chay hanaqpachaman riki Atuqqa risqa. Hinasyá wit’urun riki. Chaysi wit’uqtinqa waxaq! nispas p’itan riki.
Yaw, suyt’u! Ima suyt’un chay haykumun? Suyt’u karahu! -nispas nin warmiqa.
Chaysi llamiyukuspachá riki pichikunta sik’irakapun riki warmiqa.
Hinaspas huq unchaynin chay unchay kunan chayta ruwanman chayqa tutamantaqa:
Uqachayta apampuway! Uqachayta apampuway! -nispa Atuqqa waxayakachakamushan, maqt’achaqa.
Chayqa qharinqa nin riki:
Imatan chayta waxakachakamun. Pitan waxan. Ima nispan chay irqi waxakachakamun -nispa nin.
Qayni unchaytáq uqata allaysiwanqá, chaytáq «uqachayta apamuy» niwanchá riki. Uqatan allaysikurani -nispas nin.
Chayqa uqanta uskhuyukuspas pasan riki. Maymanchá pakamun riki pichikuntawan, Atuq pichikuchatawan.
Aqnas k’askayachishan. Apakapunchá riki chay pichikunta riki Atuqqa riki uqachanta. Hinaspas k’askayachikuspas:
Yaw, lari, imatan ruwashanki -kuntur nisqa.
Hinaspas:
Chhaynatan llant’aman mamay kachawaran. Hinaspa hachawan waqtarukuni pichikuchayta. Chhayna mana k’askachikuyta atishanichu -nispas nin.
Borriguta aparamuy, karahu. Nuqa k’askarachisayki -nispas nin.
Chayqa borriguta aparuspas qurun riki. Hap’iruspa riki kundurman mikhurachin. Mikhurachiqtinsi akanwan k’askarachisqa Kundurqa.
Maytataq rishankiri, papáy -nispas chay k’askarachiqtin tapun riki.
Hanaqpachata rishani kumbiruman -nispa.
Manachu pusakuwankiman.
Chayqa:
Pusasaykiyá -nispas q’ipiyukun riki.
Apuchinñinsi chay kundur kasqa. Chaysi hanaqpachapi kumbiru kashan riki kundurkunapaq. Ashkha kashanku.
Ama ichaqa phawakachankichu! -nispa nin.
Chayqa Atuq misa ukhupis tiyashan. Kundurqa tiyashansi chaypi. Apuchinñin riki wapu. Chayraq misa mast’akushan. Mikhunku. Chayqa phawakachayta as unayñinmanta pha! qallaripun riki. Chayqa «Hanaqpacha Atuq» ninku riki. Chayqa aqna riki. Chaysi wikch’umpusqa karahu Atuqtaqa. Pasayakampun kumbiru tukuyta riki. Maytachá phawarin riki luqliqa, Atukuqa, yachayarukuspa.
Deja! Deja! nispas phawakachananta mana kunsintishanchu chay kundurqa Atuqtaqa.
Chayqa kumbiru tukuytaqa riki pasakapunchá. Kundursi pasayakampun riki. Chayqa aqnamanta aqna riki «Hanaqpacha Atuq» ninku riki.
Chaysi chay kumbiru tukuyta pasakampun. Ch’usaq, ch’in. Ch’in kapuqtinqa q’iswatas q’iswayakun riki pampata taypamunankama. Ichhu kancha riki hanaqpachapi, imaynachá. Haykuyamushaspa luruta k’amiyun:
Yaw, k’umu sinqa luru! Papa qallu luru! -nispas haykumushaspa k’amiyushan.
K’uturuq yaqa phawayun, yaqa phawayun. Huqtas karahu waqmanta turiyan. Kutimunña, kutimunña. Chaywansiyá k’uturamun q’iswatá luruqá. Pampaman pasayamusqa.
Qumpi ch’usita mast’aychis! Qumpi ch’usita mast’aychis! -nispas nin.
Rumikunatas sayarachinku. Chaymansi chayamusqa. Akanraq ch’iqisqa Hanaqpacha Atuqpa akanqa. Chaymantas Atukuqa mirasqa ninku. Chaylla papáy kwintu. Allinchu.

Anteschá kay pacha paqarimuypi riki Diosninchis karan riki sabio, yuyaysapa, Jesucristo.  Hinaspa judiokuna riki:
Imaqtaq yachanman chay chikuri. Rimaytari allintari yachanman nuqamanta masta chay chikuri. Imaqtaq yachanmanri -nispa riki qhawanku.
Astawanña aswantaña riman. Hinaspa riki:
Manan nuqanchista ganawasunchu rimaspaqa! Imaqtaq ganawanchis nuqanchistaqa. Sipirusunchis! -nispa riki ninku.
Hinaspa riki Jesucristoqa riki Diosninchisqa yachan, sabioyá riki. Chayqa umanpi riki pay pinsarukun riki:
Manachu kaykunaqa amenasashawanman Sipiyta munashawan kaykunaqa. Eskapakapusaq, nispa nin riki.
Hinaspa riki eskaparakapuqtinqa riki:
Maymi, maymi chay machu. Maytan ayqirukuwanchis. Maytan pasakun chay machu -nispa mashkanku riki.
Mashkanku, lastrunta qatinku riki. Chayqa purisqan sut’i kashan riki, purisqan kashan. Hinaspa:
Ayparuspa sipimusunchis! -nispa pasanku.
Phawanku.
Hinaspa tirashantaq riki Jesucristo Diosninchisqa. Hinaspa chaypi kashasqa atuq. Atuq kashasqa chaypi, chay zorro atuq, chay oveja mikhuq anchayyá chaypi. Hinaspas nin:
Atuq, imata ruwashanki -nispas nin.
Ovejata nuqallapi rikushani -nispas nin.

Niqtinsi:
Qatirimushawanku judiyokuna «sipisaq» nispa. Ama willawankichu, kayllanta pasarusaq -ninsi.
Manan nuqa willasaykichu. Pasarullay -nispas nin.
Allipis oveja mikhuqlla kanki, mana ima mikhuqpaschu kanki, ovejallata mikhukunki. Chayqa mana willankichu bidayta, ama willankipunichu pasasqaytaqa -nispa nin.
Mana willasaqchu -ninsi.
Tiramushasqakuuuu judiokunaaaaqa «sipisaq, hap’isaq» nispa.

Maytan kayninta pasaruran huq machu. Manachu rikuranki, zorro -nispas nin.
Niqtinsi nin:
Pasanmi, simanañan pasan. Ñamá wasaypis qitiyanña, ñamá wasaypis q’illuuuña. Manaraqmá q’illuraq karanipas, yuraqllaraqmá karani, chay kunanqa khaynañamá t’ikrakapunipas. Unayñamá chay pasasqanqa -nispas nin.
Hinaspa kriyinchá riki. Yapas hatariyullankutaq. Entonces:
Ay  manañan aypaswanchu! Icha aypaswanchu kanpas imaynatapas. Tirayullankutaq riki.
Yanqa llullakushawanchis -ninchá riki.
Hinaspa chaypi kayushasqa michi, michicha kayushasqa chaypi. Hinaspas:
Michicha, imata ruwashanki.
Nuqaqa chayllapin kakushani.
Qatirimushawanmi judiokuna sipisaq nispa. Michicha, ama willawankichu, pakayuruway ninrichallaykiman -nispas nin.
Hinaspas michichaqa pakayurun. Chaytañas yaqa tariparamunan kasharan. Hinaspas michichaqa ... iskaycha michiq ninrichanqa riki. Huq ankay hatun ninriyuqtaq anchaychapiqa uña ninricha kan riki anchay waka kanchachaman. Chayqa uña waka kanchachaman chaychaqa ... anchaychaman.
Anchaychallaman pakayruway.
Anchaychallapi michiqa pakarun. Michiqa pakarun anchaychallanpi. Hinaspa:
Michicha, lichi mikhuqmi kunan kanki, michicha, Francisco sutiyki kanqa -nispas michichataqa niyun.
Atuqtapas nisqa:
Don Antonio sutiykiqa kanqa, wiraqucha Antonio sutiyki kanqa -nispa.
Dios karan! Hinaspas riki kaq pasarunku judiokunaqa riki. Mana lastrun karapunchu.
Maypitaqri. Manan lastrun kanchu -nispa riki ninku.
            Hinaspa pasanku. Hinaspa Jesucristoqa tiraaaan, iskapayuntaq huq laduman riki. Chayqa mashkaspa mashkaspa mashkaspa chayta Diosninchis tirashan.
Hinaspa chaypis kashasqa alqamari, alqamari kashasqa. Hinaspa Jesucristoqa nillantaq alqamaritaqa:
Sipinamanta iskapakamushani, ama willawankichu. Allipis don Mariano sutiyki kanqa. Don Mariano, amapuni willawankichu, nispas nin.
Hinaspas chaytaña judiokunaqa hamushasqa. Hinaspa:
Arí kunachallanmi pasarun, ayparunkiraqmi, nisqa. Kunallanmi pasarun, ayparunkiraqmi, nispa nisqa.
Hinaspa phawa lastriyaspa tirayullankutaq. Chaymanta alqamaritaqa nisqa:
Qanqa peresero kanki. Qanqa mikhunki alqu akata, akakunallatan mikhunki. Manan mikhunkichu imatapis qanqa. Imaq willawaranki -nispa Diosninchisqa alqamaritaqa pereseropaq churapun.
Chaymi chay peresero alqamariqa. Phuyuta chiqnikun, wayrata kachamun, hinaspa phuyukunataq mana parata kachanchu, chaymi peresero chay alqamariqa. Chayqa Diosninchistaqa michichapuni libran. A michipuni pakan, huq michi, pakan Diosninchistaqa. Chaypuni libran. Chayqa mana tarinkupunichu. Jesucristota mana tarinkupunichu. Aaa, michichapuni libran. Anchayllapi chay cuento tukukun.

Diosninchista riki cruzta yanaparan riki, q’ipiysiran puma riki. Puma q’ipiysiran. Hinaspa chay puma kashasqa chaypi. Hinaspa riki:
Imata, puma, ruwashanki.
Chakiyman kishka haykuruuuuwan! Papay, hurqurukuuuuway! nispa riki. Chakiyman kishkaykuwan! -nispa pumaqa riki.
Punkiyusqa pumaq chakin riki. Hinaspa haykurusqa p’atakishka. P'atakishka haykurusqa. HInaspa:
Imata ruwashanki.
Hinaspa:
Chhayna, papáy, kakushani, makichakiyman khaynata haykuyuwan, makiymanmi kishka -nin.
Urqurun riki Jesucristo Diosninchisqa riki. Pumaqa mana urquspa atinchu kishkata. Urqurusqa riki pumataqa riki Diosninchisqa kishkantaqa. Hinaspa riki:
Siku nuqa chaki purisqaypi -nin riki.
Hinaspa riki pumachaqa riki Diosninchispa chakintaqa llaqwaspalla riki alliyachisqa:
Hampisayki nuqa urquwasqaykimanta -nispa.
Chayqa q’ipiyachinku judiokunaqa riki cruzta, Jesucristowan q’ipiyachisqaku. Hinaspa chay pumachalla q’ipiyta ayudayun riki cerroman cruztaqa Jesucristo Diosninchistaqa riki. Sikullaña Jesucristonchispa chakillanpis yawarllaña. Suq’aspa riki q’ipiyachisqaku. Hinaspa pataman wichayunsi pumachallaqa, q’ipiyasharan riki. Hinaspa riki ashkha pumakuna ukhuriramusqa patapi kashaqtin. Askha pumakuna hamusqa. Pumakunata waxarun riki pumamasin. Hinaspa riki chay judiokunataqa t’aqllaspa riki mikhuyuranku riki pumakuna. Después kundurkuna riki. Kundurkuna hamurun. Hinaspa kundurkuna ch’ikaspa judiokunata destruiyaranku. Hinataq riki papanchis Jesucristoqa riki hanaqpachaman volarirapuran riki chay uras. Kundurman tukuspa volarirapuran riki. Inti ladoman volarirapuran riki kundur.

Hinaspa riki judiokunaqa aqnataraqtaqsi qhawasqa riki:
Maytan hatarinqa. Maytan pasanqa -nispa.
Chayqa iskay kinsallaña judiokunaqa kedan riki. Ña llapanta riki sipiyun riki. Much’u qaranmanta riki ch’utirusqa ankaymanta riki, umanta riki a a a!  Judiokunaqa riki purisqa riki uman lluch’usqa riki, uman ruphaymanta pakasqalla, pañullanpi pakakuspalla maskarankuraqtaq aver. Chaymanta riki yacharanku, mana pitapas castigaytachu castigaqkuchu.
Chhayna kundurkuna mikhuwaswanchis! -nispa wanapuranku.
Chay ashkhan ashkhan Diosninchismantaqa cuentokunaqa. Chayllapi.  Anchayllapi tukukuran riki.

Iskay sipaskunas kasqa. Hinaspansi llant’akuq risqaku karu quebrada urayta. Hinaspa llant’atapis llant’arukunku. Llant’arachimunkuña riki. Hinaqtinqa reatankus durullaña kasqa, mana mat’iyta atisqakuchu. Mana mat’iyta atiyushaqtinku justo chayman ukukuqa rikhurirparimun. Hinaspa balikunku riki «kayta mat’irapuwayku» nispa. Ukukuqa fuerzanwan riki mat’itiyarparin, llapa reatata t’ipitiyarparin. Hinaqtin:
Kunan imawantaq mat’isaqkuri -nispa ninku.
Hinaspa hukkaqnin kasqa buenamoza. Chayta pusaritakamun:
Haku, wasiypi kashan reata, haku chaypi qumusqayki -nispa.
Hinaqtinqa qatikun riki chikaqa. Hinaqtinqa huk t’uquman aparparin, cuevanman. Chaypa t’uqunman aparparin.
Chayqa unayña chaypi tiyashanku riki. Hinaspaqa ukukuqa hank'ullata mikhuq. Imatapis aychata purun usupis hank'ullata mikhuq riki. Hinaqtin chikaqa nin:
Mana nuqaqa khaynataqa mikhuymanchu. Riy, apamuy mankata, wisllata, platota, imaymanata.   
Imaymana necesitadkunatas apamun ukukuqa. Suwakamun ch’ukllakunamanta, hinaspa apamun. Hinaspa mikhunatapas wayk’un. Hinas hina wayk’usqata pay ukukumanpis mikhuyta yachachin.
Chayqa unayña kashanku. Hinaspa wiksayuq rikhuripun. Chayqa ishkay wawachakuna nasin, huknin runa formapi, huknintaq ukuku formapi. Hinaqtin warmachakunaqa wiñashanña, ñachá riki siete ocho añosñiq-hinaña kashan, pusaq watacha, runaña. Chayqa waqakun mamitanqa. Waqaqtinñataq chikuchakuna tapun:
Mama, imamantataq waqashankiri -nispa.
Chayqa willakun mamitanqa:
Khaynan llant’akuq hamurayku ermanaypuwan. Hinaspa kay papayki kayman pusamuwan, hinaspa kaypi a la fuerza kay t’uqupi hap’iwan khaynata -nispa.
Hinaqtin ukukucha runaqa ukuku kaqcha yachachin mamitanta:
Kunan papayta ninki «wak qanchis urqu qhipamanta yana ch’illu wakata apamuwanki» nispa ninki -nispa.
Chayqa chhaynata nin. Hinaqtin pasatamun ukukuqa. Chayqa pasatamun. Hinaqtin chaykamaqa warmakunaqa chawpillapi qaqantaqa pasarparisqa. Qaqasiyá kasqa chay cuevanman haykunanqa. Chaymantaqa ukuku kaq uran qaqaman pataman churakun mamitan chawpipi huknin chikuchanta. Chawpillanta pasarachinku mamitantaqa. Hinaspaqa chayampunkusyá wasinman. Chayampun wasinman, mamitanpa wasinman.
Hinaspaqa chaypi nin:
Kunanmi papay qatimuwasun. Hinaqtinqa kay atun perolpi unuta t’impuchisunchis -nispa ukukuqa. Hinaspa papay hamuqtinqa ninki «kaypi tiyay» nispa, hina chayllaman tanqayusunchis, t’impuq unuman -nispa.
Sumaqta taparparinku, disimularparinku riki. Chayqa chaywan suyashanku. Hinaqtinqa bueno ukukuqa pasan riki qanchis urqu qhipata wakaman, yana ch’illu wakaman. Chayqa fia wakaqa chaypiña kasqa, apamushasqaña. Hinaqtin huk q’inticha muyupayan. Q’inticha muyupayan. Hinaqtinqa renegasqa ukukuqa laq’iyarparin. Hinaspa atakachanta p’akirparin q’intichata. Hinaqtinqa q’inticha nin:
Huk kusachata willaykiman karan. Imapaqmi p’akiwaranki atakachayta.
A ver, a ver, willawayyá, hamuy, hampirapusqayki -nispa thuqayllanwan watarayachipun atakachanta.
Hinaqtinqa q’intichaqa willansiyá:
Warma yanaykiqa ñan wasinpiña -nispa.
Chayqa wakatapis mana chayachimunchu, wikapamun. Hinaspa qatin warmintaqa, chayan. Hinaqtinqa ninku:
Chay patachapi tiyakuy -nispa.
Perol lawpiña sumaqta disimulakusqaku, taparparisqaku. Chayqa chaypi tiyan. Hinaqtinqa chaypi tiyashaqtinqa tanqayarparinku riki. Chayqa chaypi wañukapun.
Chayqa ukukukunaqa riki wiñashan. Chayqa chay mamitanqa padrinuta maskapusqa huk kurata. Huk kura bautisachisqa ishkaychanta. Hinaqtinqa ukuku kaqsiyá nishu fuerzayuq kasqa. Hinaqtinqa escuelamanpas kachan. Hinaqtin chikukunawan peleayuq. Hinaspa asta ermanuchantapas wañuchipusqa, chay runa kaq chaywan marq’aspa wañurachipusqa. Hinaqtinqa manaña mamitanqa imatapas ruwayta atinñachu, kuraman entregapun. Padrinon kasqa kura. Chayqa chhaynallatataqsiyá ruwayun. Escuelamansi kachan. Hinaqtin warmakunaqa fastidian, burlakun riki ukukucha kaqtin. T’inkatiyarparin, huk t’inkallawan warmakunata wañutiyaykachin. Chayqa kuraqa manas imatapas ruwayta atinchu.
Chaysi planean kuraqa:               
Kampanariota tukamunki -nispa.
Hinaspataqsi ashkha runakunata yachachirparichisqa:
Kunanmi chay wichamuqtin tanqayamunkichis urayman- nispa.
Chayqa:
Kurriy, kampanata tukaramuy -nispa.
Hamun ukukuchaqa kampanata tukaq. Chayqa tanqayananku kashaqtin pay aswan tanqayarparin llapa runata. Chayqa runa wañurparin. Chayqa kampanata tukarparipun. Kura mancharikun. Kutiyampun riki:
Papá, ch’uspikunan fastidiamuwasharan. T’inkatiyarparimuni t’uqumanpis.
Chayqa kuraqa huklaw sitiomanñataq kachan, phiña wakakuna kasqanman. Hinaspa phiña wakakuna kasqanman chayman kachan «wakakuna wañuchimuchun» nispa. Mana wakapis wañuchimunchu. Pay aswan kuchutiyarparin piernakunata. Hinaspa kargayukusqa hamun.
Chayqa «imatan ruwasaq» nin. Chayqa leonkunaq kasqanman kacharparisqa riki:
Llant’aman riy kay tal sitiota -nispa ashkha mulakunantin.
Hinaqtinqa «leonkuna chaypi mihumuchun» nispa kaq riki planeashan. Hinaqtinqa pasan chayman. Hinaspaqa payqa chayarun, llant’ata llant'arukun, mulakunata dispariharparin. Hinaspa chayta t’aqaykun, puñupun. Tutamantan rin, hatarin. Hinaspa mulakunaqa kanchu. Leonkuna dalerpasqa mulata. Wiksapas kamallañas leonkuna chaypi tiyayushasqa. Hinaspa leontaqa washkawansi hap’in, parihan uywatahina. Kargarparimun llant’ataqa. Hinaspa chay llaqtaman chayamun riki. Hinaspa chaypi runaqa riki qhawan. Hinaspa mancharikun. Huknin leonpi montarparimun. Chayqa kurapas mancharikunsiyá:
Kunachallan kutirachipuy kaytaqa! -nispa.
Kutichipun.
Chayqa kura yachasqa huk llaqtapi kondenaw kasqanta. Q’alata runata tukusqa. Chayman kachan:

Kay tal sitiopin amiguy kan, chayman kunan llank’aq ripunki -nispa.
Chayqa ukukuchaqa pasan. Pasan chayman. Hinaspaqa ch’insi llaqtaqa. Mana ni hukpas runaqa kanchu. Chayqa huk asendado chaypi kasqa. Millaychá karan riki, hinaspa kondenakamusqa. Runata riki ashkhataña mikhusqa. Hinaspa llapa runa urquman ishkapakusqa. Chayqa puñunsi ukukuchaqa. Chayman chayan, hinaspa puñun. Hinaqtinqa hinallamansi rikhurimun kondenawqa i. Chaypis hap’inakuyta kachayunku, peleyunku una vezta. Peleanku tukuy tuta. Hinaspa ña achikyarimushanña. Chaypi bensirparisqa ukukuchaqa kondenawtaqa. Hinaspa kondenaw sartantin llawita saqiyatamusqa:
Salwawasqaykimanta kay llawita saqisqayki. Ususiymi kan, chaywan kasarakunki -nispa.
Chay ususinpisyá t’uqupis kashan. Hinaqtinqa por fin kondenawtaqa wañuchipun. Hinaspansi yuraq paloma phawarparin kwerpunmanta «gracias» nispa. Hinaspaqa iglesia kasqa chaypi. Hinaqtinsi iglesia punkupi chutarparin kondenawtaqa. Hinaspa aparparin yuraq sabanaswan.
Hinaspa kampanata taniyun. Chayqa runaqa qhawamunsi altumanta.
Hamuychis! -ninsi-. Kondenawta khaynata wañuchini -nispa.
Chayqa bahamunku ishkaylla. Hinaqtinqa chay iskaylla rikuratamunku kondenawtaqa wañusqataña. Hinaspansi kutin wakinman.
Chay kondenaw wañuchisqa, ninku. Hakuchik, rikhurillasunña.
Chayqa llapa runa bahampun riki altumanta. Chayraq hampunku wasinkuman. Hinaspa chaypi chay hijanpis chay kondenawpa. Hinaspa chay chikawan kasarakapun. Kedakapun chaypi. Hinaspa chaypiña chay kondenawwan peleasqanpiñayá ukukucha cuentata qukun mana padrinon, chay kura, mana munapusqanta:
Mana munakuwaranchu pay chay chhayna sitio peligrokunaman kachamuwaran -nispa.
Chaypi kedakapun, kasarakapun chikawan. Chayllan chay.

Ukukus huq sipasta q’ipisqa wasinman, munti riki ukukukuna, muntipi tiyaq anchay ukuku. Chaysi wisq’ayasqapi tiyan unayña. Wawanku kanña, ukuku wawan kanña. Hinas unayña unayña. Chaysi wawan allinchaña, hatunchaña. Chaysi:
Maytaq wasiykiri, mamáy. Ripusunman -nispa nin riki wawanqa.
Chaysi haqay chimpata ukukutaqa qhawarichin:
Haqay wakatapunin aparamunki. Mikhuyusunchis -nispa.
Chaysi pasan ukukuqa riki. Karutachá riki riparan warmi riki, chaykama pasampun. Hatun rumiwan wisq’asqa punku. Chaysi tanqaramun chay uña ukukuchaqa, wawanqa. Chaysi yastañachá hampushanku, chaysi tarparamun machu ukuku. Tarparamuqtinsi:
Ripusun wasiyta -ninakunkuchá.
Hinaspas k’aspita p’akispa mayuta chakan. Chaynintas pasamunku k’aspinta. Chaysi machu ukukuta ñawpachimun. Uña ukukuchaqa qhipanta hamun. Chaysi kushkan mayumanta hap’ispa chanqayrun papanta machu ukukuta unuman. Apapun. Chayqa mamallanwanña chayapunku. Llaqtanman, wasinman chayachipun.
Chaysi hatunchaña wiñashan, ratulla irqi wiñashan, wiñashan. Chaysi señor kura marq’asqa chay wawataqa. Señor kura marq’aqtin-hina iskuylaman churan. Chaysi sullukullawan t’inkaspa irqichakunata sipirun, sipirun hina. Chaysi kuraman indergapun riki, kumparrinman. Kura uywapun.
Chaysi chay iskuylaman churaqtin sullukuwan t’inkaramun, irqichakunata maqaramun wañurachipun. Chaysi runakunata kachan:
Gambanata tukamunqa, tanqayaramunkichis -nispa.
Turriman lluqsiy riki gambanata tukaq.
Chaysi hap’ispa runakuna tanqayramunan kashaqtin hap’ispa ukuku uñataq chhanqayarimun runakunata hamp’atutahina pampaman.

Papáy, turiyamushawasqakuraq ch’uspihina, chhanqayarqarimuni -nispas nin.
Siku runakuna wañurapullantaq. Ukukuq wawan wapusyá kasqa!
Chaysi chaymantaqa:
 Imanasaqmi -nispa nin-. Muntañata llant’aman rinki -nispa machu mulakunatas huñuramun.
Chaysi:
Quqawata ruwapuway -niqtin ruwayapun.
	-	Iskilata warkuy mulaman -aqnatas kachan.
Quqawata ruwayapuspa mulantinta mana baliq machu mulakunata kawallukunatachá riki ...
Llant’api, muntañapiqa imapis mikhumunqa -nispasyá nin.
Kachapun. Chaysi mulakunapis pisipaykun ñanpi, machu mulakunaqa. Chaysi marq’aspa chayachin. Chayqa chayachispa chaypi mulankunata qatirparin. Llant’ata pay llant’ayamun. Chaysi llant’ata hunt’achispa riki huñuq riqtinsi mana kapunchu mulakuna. Q’alata animalkuna mikhurapusqa. Chaysi mikhurapuqtin chay ukukukuna tinrikuna imakunatachá huñuramuspas chaypi carajo llant’ata cargayukuspa q’aq! iskilawan warkurispa chayachisqa señor kuraman.
Chaysi:
Imapaqmi kaykunata ruwamunki -nispas nin.
Mulanchista kaykuna awir mikhurusqa, papáy! -nispas chayachin.
Chaysi:
Maymantan apamunki kaqllaman phaway, saqirampuy -nispas nin.
Llaqta kantunman aparuspa waqtaspas qatirparipun uña ukukuqa.
Chaymantas aqna purishan, aqna purishan. Hina «huq llaqtapin gundinaru mikhullan runata, q’alata tukushanña» nispa chayta yachan señor kura.
Chay llaqtatan rinki -nispa nin ukuku uñataqa.
Chaysi:
Papay, k’ullu wawata ruwayachipuway -nispa nin.
K’ullu wawatas ruwayachipun. Huq runatas piyunta churan. Quqawatas ruwayapun. Pasapun chay llaqtata.
Chaysi chiqaqta q’alataña tukusqa chay llaqtata gundinaru. Mikhusqa llaqtantinta. Chaysi chayan. Punkutas takakun, ch’in. Huq punkutas takakun, ch’in. Huq wasita takayakuqtinsi chaypi huq señoracha kashasqa, ch’ullallaña. Chaysi kichachikun. Chayqa mikhunatachá wayk’uchikun imananchá. Aqnamantas, tarriyaykuytas gambanata tukayaramun. Chayllamansi gambanata tukayaramuqtin gundinaru hap’irun ukuku uñataqa. Maqanayakunkus. Maqanayakunkus ukukuwan karahu! Binsirun, binsirun ukukuchata, binsiramullantaq, binsiramullantaq karahu, illaruq. Paypas samashanankamas k’ullu wawan dalillantaq gundinaruta. K’ullu wawansi maqallantaq samashanankama. Chaymantaqa samayruspaqa dalillantaqsi yasta. Wallpa waqay urastañas nin:
Qan librawanki, sipipuwanki chhaynaqa chay llawikunata indirgapusayki -nispa.
Saqiyapusqa chay ukuku uñaman. Chayqa pacha rayamushaqtinsi chay gundinaruta sipiyapun. Sipipun, sipipun. Chaymantas sipipuspa p’ampapunchá imananchá. Chaymantas hampuspa mamanta pusapun, señor kurata pusapun chay llaqtaman, chay llaqtapi tiyapunku. Aqna chay. Chaylla kwintu.                          

Aver willasayki Santo Tomas Borreguitomantañataq cuentota. Boliviamantas hamusqa qamili sutiyuq hampiq, hampita muyuchispa asnuchanpi, asnuchanpi hampi kargayusqa. Asnuchan qatillayuqsis qamiliqa puriyamushan hampita muyuchikuspa. Manayá hampi karanchu. Manasá hampitaqa riqsirankuchu. Manasá karrupis maytapis chayaranchu, chaysá asnuchallapi hamuran hampita muyuchispa. Apamuran hampitaqa. Chaysi ukhurichiran kiru nanaypaq hampita. Imaymana hampitas apamuran chay qamiliqa. Chaysi asnuchan qatiyusqa qamiliqa wasin wasinta wasin wasinta puriyamushan. Unayñachá purimun riki hampita muyuchikuspa riki. Qamiliqa simp’achayuqsiyá qhari karan, qhari. Chayqa may karumantachá apamuran riki. Riki karumantas apamusqa. Chaysiyá simp’ayuq karan riki, simp’ayuq chay qhari karan. Chay qamilikunaqa karan simp’ayuqkamas, arí.
Hinaspas riki asnuchanqa china asnus kasqa. Hinaspas chay asnuchanqa chichu. Chichus asnuchanqa. Hinaspas chay qamiliqa yachan asnuchanpa wachananta, hayk’aq wachananta yachan. Hinaspaqa yasta asnuchaqa hunt’a chichullañas. Hinaspas qamiliqa nin:
-Yaw, kunan tutapunisuna asnuchayqa wachakunqa. Maypitaq aluharukusaq kunanri. Imatataq asnuchayri wachanqa -nispas nin-. Manachus yaw kasa kuralpi aluharukuyman, padreqpi. Tayta kuraqpi aluhakusaq -nispas nin.
Tayta kuraqtaqa:
Papáy, aluhaway -nispas chayan.
Hinaspas nin:
Ya, aluhasaykiyari hijo -nispas tayta kuraqa nin.
Aluhan.
Wasipi puñukuy, hijo, haykuy, wasipi samakuy -nispas nin.
Hinaspas:
Manan, papáy, nuqaqa wasipiqa puñuymanchu. Asnuchaytan suwawankuman. Asnuchaytan bilasaq -nispas nin.
Ya -nispas nin riki.
Hinaspas asnuchanpa laruchallanpi puñun. Puñurusqasyá chay qamiliqa. Hinaspas rikch’arirunanpaq asnuchan wacharusqa chikuchata. Chikuchas purinaxashasqa q’alachalla.  Asnumantas ayqinaxashasqa. Hinaspas riki chay qamiliqa sayata hap’in. Huqtas padreqta haykuuun:
Papay, asnuchaymi wacharusqa runata!
Manas uyarimunchu i. Punkutas hayt’asparaq apayun qamiliqa tayta kuraqtaqa:
Chikucha wañurunqa chirimanta! -nispaya.
Sikullañasyá chay chikuchaqa chirimantaqa chhalchaqiyushasqa, q’alalla chayqa riki. Hinaspas tayta kuraqa riki saltamunsiyá. Hinaspas p’achachinku chikuchataqa. P’achachinkus riki. P’achachinku mikhuchinkus i. Hinaspas nin:
Papáy, wawayta bautisaykapuway -nispas nin chay qamiliqa-. Wawayta bautisaykapuway, ayhaduyki kapunqa, marq’aykapuway -nispas nin.
Hinaspas nin:
Entonces kunan sutita churasunchis imatataqri -nispas nin.
Chay qamiliq apellidonpis karan «San», «San». Papanmanta «San». Sutintataqsi churasqaku Tumasta. Mamanmantataqsi churasqaku Burriguituta. Burrucha ninantayá, arí «Borreguito» nispas «Santo Tomás Borreguito» nispa churayasqaku sutitaqa.  Hinaqa bautisayasqaku. Hinaspas fistata ruwayunku tayta kurawanqa chay qamiliqa. Asnuchanmantaqsi siwarata qarayunku. Hinaspas nin chay padreqa:
Aswanpas nuqaman qupuway chay wawaykita -nispa-. Qupuway -nispa nin.
Ya, qupusaykiyari. Papelta ruwasunchis -nispas papelta ruwayun qamiliqa mana hayk’aqpis ‘wawaymi’ ninanpaq.
Aqnatas papelta ruwayunku. Hinaspas chay qamiliqa asnuchallanpi kargallayuq pasakapun. Chaypi Tumasqa kedapun tayta kuraqpi, wawan kapun, tayta kuraq wawan kapun.
Hinaspas hatunchaña chikuchaqa riki. Askhatas mikhun, iskay latata, huq kahunta, kinsa kahunta aqnatas mikhun chay Tumasqa riki. Asnuq wawanqa ashkhata mikhun riki. Hinaspas iskwilaman churan Tumastaqa. Iskwilaman churan. Hinaspas watan watan mana atimunchu. Manas atimunchu. Hinaspas chikukunataqa nin, chay kumpañirunkunataqa nin profesorqa:
Yachachimuychis -nispas nin-. Yachachimuychis, atichiychis -nispas nin.
Chay chikukunaqa Tumastaqa atiyachishanku. Manas-a atinpunichu. Hinaspas nin:
Rinigachiwanki, asnu uña. Manan atinchu liyiyta. Asnuq wachasqan! Asnuq uñan! Asnuq wawan! -nispas chikukuna k’amiyushan Tumastaqa.
Hinaspas renegakun Tumasqa. Hinaspas chay chikukunataqa huqta hayt’an huqta hayt’an huqta hayt’an chay niqtakama sipiramusqa kinsantinta, kinsantinta sipiramusqa. Allin qhapaq wawankunataraqsi sipiramusqapas, allinninpata. Hinaspas phawamun Tumasqa tayta kuramanqa:
Papáy, kinsa chikukunata sipiramuni, «asnuq wawan, asnuq wachasqan, asnu uña» nispa niyushawan, nispas nin. Chhaynatachu niwanqa, papáy. Chay rinigasqa sipirarimuni kunan hayt’aspa. Qanmá papayqa kanki riki. Akasu asnuqchu nuqaqa kani, asnuq wawanchu kani. Manamá, papáy riki -nispas nin.
Wawaytari chhaynata «asnuq wawan» ninankupaqri -nispas kuraqa nin.
Hinaspas kihayakamunku kurataqa, chay chikukunaq taytanqa kihayakamunku, pagayachikun. Juwishutachá riki kihata kachayamunku riki.
Hinaspas:
Manataq atinpaschu liyiytapas chayqa imanasaqtaq. Ashkhatataq mikhunpas chayri imatataq kay Tumastari. Aswanchá riki kabra michiqta kacharparisaq -nispa nin.
Ashkha kabratas michiyachimun.
Phaway, Tumas, pasanki, kabrata michimunki, kabrata mirachimunki -nispas nin.
Mulapis kargayachin imaymana mikhunakunata.
Ankayta mikhuspa michimunki -nispasá nin.
Hinaspas riki Tumasqa riki michiyushan kabrata ch’usaqpisá. Michishan kabrata. Hinaspas mikhunan tukurukun. Mikhunan tukurakapun Tumaspa.
Imanasaqtaq kunanri. Mikhunay tukurukuntaqmi -nispas nin. Kabratayá mikhusaq, q’aspasaq sapa p’unchay -nispas nin.
Hinaspas kabrata qallayuuun. Sapa p’unchay huq kabrata huq kabratakamas tukun. Chayqa kabraqa pisillañas pisillañas pisillañas. Kabraqa chunkallañas phisqallañas tawallañas kinsallañas yasta ch’ullallaña. Tukurapun kabrata q’aspaspakama. K’aspitas q’awatas huntayun, anchaytas kanayun. Chaytas q’aspayushan i. Hinaspas tukuruspaqa:
-Ay, tukuruni kabrata! Imanasaqtaq kunanri. Papayri imaniwanqataq. -Ima sutin. \Lucía Ríos trata de acordarse.\- Imata ruwarusaq. Chupanta tarpurusaq sinihaman -nispas nin-. Chayqa papaytaqa niramusaq: «sinihamanmi chinkayarqarin kabra uma chakinmantakama» nispa 
papaymanqa willaramusaq -nispas nin. Hinaspas riki chay qarakunamanta llapan chupanta 
wit’urarin. Hinaspas qhipallataña kasharan huq kabrataq, anchay yawarninmantapis chupanta yawarcharqarin frescolla kananpaq. Hinaspas tarpurun. Rumikunawansi aqnata qincharun, qimirqarin sinihaman. Hinaspas pasan padremanqa.
Papáy, imata niwaq! Kabrakunaraqsis uma chakinmantakama sinihaman chinkayarqarin llapan. Chupanmanta chutashaqtiyhina chinkayun, chupan t’ipikamun chutashaqtiyhina -nispas nin.
Tirrransi tayta kuraqa riki qhawaq. Chiqaypaqsi sinihaman llapan chinkayarqarisqa. Chupallan ukhurimushasqa sinihamanta. Hinaspas:
Maski chutallaypis, papáy -nispas nin.
Hinaspas tayta kuraqa chutan chutan chutan, p’itikamun riki, aysarakamun riki rumiwan qiñasqataq chayqa. Hinaspas:
Khayna riki yawarkamaraqmi kashan riki chupanpis, kunallanmi chinkayarqarishan riki -nispas.
Arí i kunallanmi chinkayarqarisqa.
Hinaspas chutan chutan tayta kuraqa. Huqtas p’itikamun. Chupa apayusqas tayta kuraqa aqnata kumpakun sinihaman. Sinihaman yaqa pay aswan chinkayarun. Hinaspas Tumasqa aysaramun tayta kurataqa.

Ya ves, papáy, yaqalla chinkayarunki, anchhayna nuqapis yaqalla chinkayuni -nispas nin.
Amaña, waway, chhaynaqa aysayñachu, hina kashachun kabrakunaqa - nispa «chiqaychá» ninyá, kriyinyá, «chiqaychá haykururan» ninyá «sinihaman» ninyá.
Hinaspas rinigan:
Imanasaqtaq kunanri. Ña sipiramunña chikutapas, ña kabratapas chinkayarqarichinña, ashkhatataq mikhunpas, imanasaqtaq kunanri -nispas tayta kuraqa rinigan.
Hinaspas rinigan riki. Yachansis chay tayta kuraqa huq qucha wak’a kasqanta,
runa mikhuq kasqanta.
Chay quchas runata mikhun, chaypiqa runaqa chinkallansiyá, uywapas runapas. Chayta kacharusaq unuman, chaypi chinkaramunqa, nispas nin. Chaypi chay qucha uquramunqa -nispas nin.
Hinaspas riki:
-Tuuumas, haqay quchata -quchantin mayuntinsiyá chay- haqay quchata haqay mayuta riruwaq unuman, chayta tumayuspaqa liyiytapas atiwaqsis, mana unquswanpaschu -nispas nin. 
Nispas quykun chatukunata p’uñukunata. Chayqa Tumasqa pasansá. Hinaspas riki chayarun.
Ya papáy, aparamusaqyá -nispas chayarun.
Unumansi chimpayun wisiq. Hinaspas allin wisiyushaqtin unu sayarimuuuun! Hinaspas unu sayarimun turri altuyuuuuqta! Manas wisiyachinchu. Unuq ñaypaqintaq ishkapamuuun qhawa-qhawarikuspa qhawa-qhawarikuspa. Yaqallas unu aypamun. Ishkapamun, unu kutiyapun quchaqa. Kasqantas kutixatallantaq paypis, kutiytallantaq paypis unu kutiyapuqtinqa. Hinaspas kaq unuta wisiyullantaq, yapas unu sayarimullantaaaq turri altuyuqta! Unu yaqallas p’ampan.
Ishkapamullantaqsi unu ñaypaqinta chatullan apayusqa. Hinaspas yapa unuqa kutiyapun, kaq pay kutixatallantaq. Wisiyullantaq, unus yapa sayarimullantaaaq.

Rinigakun Tumasqa. Rinigasqas unuta hayt’an. Ch’usaqtaraqsi tukuchin. Sayarimun, saqman. Ch’akichinraqsis quchata sapa saqmaspa, sapa hayt’aspa. Sikutas maqayanakunku. Sayk’uyunña Tumaspas. Unutapis sikumansiyá bulayun, ch’akiyachinña hayt’aspa. Hinaspas imata niwaq! quri turus lluqsirqamun unumanta. Hinaspas lluqsiramun quri turu. Hinaspas Tumasqa listullañas aqnata makinqa waqran dirichullañas chaskiyurun i, hap’in waqranmanta. Pampamansi waqtan waqtan waqranmanta hap’ispa. Sipirun turutaqa. Wañurun turuqa. Hinaspas mana unu sayarimpunchu. Hinaspas qisqawan nak’arun turutaqa. Hinaspas llant’ata q’awata huntarun. Hinaspas kanayun pirwa q’awata. Hinaspas chay quri turutaqa q’aspayta qallariyun, q’aspayun. Kinsa unchaypachas q’aspata mikhuyun.
Papaypaqtaq apayukusaq ishkay chakiyninta -nispas nin.
Hinaspas unutaqa wisiyun. Hinaspas mana unu sayarimunchu. Chayqa unutas aysayakamun. Unutas q’ipiyakamun. Waka chakintataqsi paltayakamun.
Hinaspas tayta kuraqa nisharanña:
Waliq chinkaramun! Chaypiraq chinkaramun! Kinsa p’unchayqa waliq mana chayamunchu chayqa, chinkamunña, mikhumunña, uqumunña quchaqa - nispas kusisqa kasharan.
Machayusharanñas kusisqaña tayta kuraqa. Hinaspas chaytaña hamuyushasqa aycha paltayusqa, unukuna aysayusqa Tumasqa.
Papáy, imata niwaq! Rinigasqa hamushani. Unuwan maqanayakamuniiii! Mana unu wisiqta dehawanchu unu, nispas. Sayariyamunmi, nispas nin. Quri turu lluqsiramun, chayta sipiramuni, hinaspa kunan chayraq mana unu sayarimunchu. Chayta nak’aruni, hinaspa q’aspata mikhuyamuni. Qanpaqtaqmi kayta, papáy, apamushayki, nispas aychata nin. Papáy mikhuy -nispas nin.
Ay, wawaytaqa! -nispas khuyapayashan tayta kuraqa.
Papáy, kay aychata mikhuy -nispa.
Manan nuqaqa mikhuymanchu chay aychataqa. Qanlla mikhukuy -nispas nin.
Chayqa yachanyá riki.
Ima aychachá chayqa -nishanyá tayta kuraqa, mana mikhunchu riki.
Hinaspas rinigashan. Chay unutapis tayta kuraqa tumayunsis chay Tumaspa rikunallanta.
Aver, tumayurusaq -nispas tumayushan.
Tumaspas unutaqa tumayushansi «liyiyta yacharusaq» nispa. Tumayushansi Tumaspas unutaqa.
Hinaspas rinigashanña tayta kuraqa:
Imanasaqtaq kunan kaytaqa. Imaynapitaqri sipichisaq kaytari. Sipichisaqpunin pero kaytaqa! -nispas nishan.
Hinaspas:
Tumas, wasinchispa k’aspinkuna thantallaña, kambiyaswanchis. Chaychá runapis p’inqawaswanchá. Manachu muntañata riruwaq k’aspiman -nispas nin.
Hinaspas:
Ya papáy pasasaqyá k’aspiman pero kumpañayuqmi risaq -nispas nin.
Kumpañayuqyá rinkiqa, nispas nin. Chaypiqa mikhumunqapuni kunan imaymana animalkunaqa. Puma liyun tigrikunaqa mikhumunqapuni usukunaqa -nispas nin tayta kuraqa.
Hinaspas huq mana baliq tatakuchallatas balipun. Chay tatakuchatawansi kachan. Paya paya mulanta, machu machu kaballunta, mana baliq machuntakamallas huntayun asnukunatapis, «chaytawan mikhumunqa animalkuna» nispayá. Hinaspas chaypi hatariyunku ashkha quqawayuq muntañataqa sillara asnupikama. Sillara kawallukunapis sillara hatariyunku. Hinaspas chayarunku muntañamanqa. Chayaruspataqsis asnunkutaqa muyuriqninkuman watarukunku sach’akunaman. Paytaq chawpillapi hank’allantas k’utukunku. Hinaspas imaymana animalkunaaas waqayaramushaaaran, ch’aqwayaramusharan, imaymana clase animalkunas. Hinaspas puñurakapun. Puñurusqaku.
Bilasunchis uywata -nispas nisharanku.
Hinaspas puñurapusqaku. Rikch’anku tutamantan. Sara k’utusqankupi puñurapusqaku. Hinaspas tutamanta rikch’arinanpaqqa mana uywapis kapusqachu.
Ay, uywanchistari imataq aparusqa. Suwachu aparun. Imaynataq. Uywanchista mashkaramusaq. Papitúy, qan kayllapi kashanki -nispas tatakuchataqa saqiyun.
Tumasqa surriagunta apariruspa pasan maskhaq riki. Hinaspas huq urqu qhipata muyukiparusqa. Chaypis huq hatun kancha kashasqa, chaytas qhawayurusqa Tumasqa. Hinaspas chay uywanpa tullun muntun munturayashasqa pukallaraq. Tullunqa munturayashasqa. Hinaspas:
Kayqa uywaypa tullunmi riki! -nispas qhawaykun.
Chaypitaqsi chay tigrikuna, elefante liyunkuna rimarashasqaku:
Waliq uywanta kunanqa mikhurqunchis! Paqarin tardiqa dueñuntañataq mikhurusunchis -nispas rimashasqaku.
Hinaspas:
Kay animalkunan uywaytaqa mikhurusqa -nispas Tumasqa kutirin tatakuchaman.
Hinaspa:
Papitúy, mikhurusqa animalkunan uywanchistaqa «waliq mikhurunchis uywanta, tarditaqa dueñuntañataq» nispan rimashasqaku -nispas tatakuchamanqa willan.
Hinaspas tatakuchaqa nin:
Mikhuruwasunchá riki!
Hinaspas tatakuchataqa nin:
Manan mikhuwasunchischu, nuqan sipisaq llapanta, papitucháy. Punkumantan qan waqtapakamunki allinta. Ama kacharinkichu ni huqtapis. Surriaguwan suq’apakamunki. Tupamunki punkumanta qan, nuqataqmi haykusaq chay ukhuta chay animalkuna kastigaq -nispas nin.
Haykuyun Tumasqa chay imaymana animalkunaman elefantekunaman chay kanchata. Tatakuchataqsi nin:
Mikhurusunki, kunan nuqatapis mikhuruwanqa! -nispa tatakuchaqa qaparin riki.
Kamayachinchá Tumasqa tatakuchataqa riki «cuidamuy» nispa. Haykuyuspa qapariyachin imaymana animalkunata Tumasqa, suq’ayun, kastigayun, ishkaparamuyta munan. Tatakuchataqsi waqtapayukun surriaguwan punkumantaaa! Jovenmanraqsi tukurusqa waqtapakusqanpi. Machuchu mana karapun. Joven waynallas karapun chay tatakuchaqa. Hinaspas:

Kunanmi q’ara wasaykichispi kargayunkichis k’aspita. K’aspimanmi hamurani. Papaymi kachamurawan  k’aspiman. Imaqmi uywayta mikhumurankichis-nispas elefantekunataqa kastigayun.
Ch’ulla makillanwanraqsi aqnarispa aqnata pilarispalla chutarispallas Tumasqa sach’akunata muntikunata wikharqarin. Chaytas gargayamun llapa animalman. Intirun animalkunas k’aspi q’ipiyusqakama. K’aspitas tanrayamun. K’aspi arratrayusqa hatariyamunku elefantikunapis.
Hinaspas padreqa ña kusikushanyá.
Muntañapi mikhumunña -nishanyá.
                Hinaspas riki chaypi ñanmantas kartata apayachimusqa.
Papáy, uywanchistan mikhurusqa kay muntaña animalkuna, hinaspan kunan kargamushani kay animalkunapi q’ara wasanpi, papáy, apamushani. Bandayguerrata balikuy, bandayguerrata aypamuway -nispas nin-. Llapa runan kunan riqsinqa plasa pampapi kay animalkunata -nispas kartata apayachimun.
Hinaspas papanqa liyirun kartataqa. Hinaspas:
Imatañataqmi chayqa ruwarun. Imatañataqmi chayqa aparamun -nispas rinigan.
Chaysi chaypi kaq bandakunallatas chiqayta balikun. Arí, chay thanta bandakunallatas balikun. Chay bandapis aypan. Largavistapis qhawarin. Imaymana animalkuna philayamushaaaan ñanta. Elefantekunas sinqapis q’iwiraqsis hamuyushan, philayamuuushan. Tayta kuraqa rinigan.
Imatañataqmi chayarachimun -ninchá riki.
Hinaspas i bandapi aypan. Chay plasa pampapis gargaqan. Chay plasa pampamansi llapan animalta qatiyamun. Chay plasa pampamansi gargaqan k’aspikunata apaqan. Chayqa runakunas qhawaaan.
Llapan runa hamuchun, llapan runa qhawachun, llapan runa riqsichun -nispasá nin-. Chay muntaña animalta -nispasyá Tumasqa nin.
Chayqa manasyá ruwankupischu, wasitapis t’ikrankupischu. Hinasyá k’aspiqa plasa pampapi munturayayushan muntikunaqa. Chayqa kacharanyá riki bishullanta. Nispalla kacharan riki mikhunanrayku. Manasá kambiyanpischu wasitapas. Chaymantaqa riniganña. Chaysi Tumasqa:
Ama pichitankatapis mancharichispalla, ama imatapis imanaspallan chayarapunkichis, philallan chayarapunkichis. Nuqaqa largavistapi qhawarimusaykichis. Imatapis sichus mikhunkichis, imatapis mancharichinkichis chayqa nuqaqa ayparamuspan sipirusaykichis- nispas Tumasqa nin.
Chaysi elefantekunallaqa yaraqaymantapis sikullaña rektallas tirayapunku. Philallas aswan chayayapunku. Manas imatapis mikhunchu. Manas imatapis imananchu. Hinallas chayayusqaku. Chayayapunku.
Hinaspas chaypi tayta kuraqa nin:
Chaytapas chhaynata chayachimullantaq! Imaynatataq kunan kayta sipisaq? -nispas nin riki-. Imanasaqtaq kunan kaytaqa -nispa-. Entonces kunanqa balirakamusaq -nispas nin.
Parlaramunsi pantiyunpi tiyaq chay iskilitu muertokunata. Chaywansi parlaramun:
Kushka tuta urata kacharamusaq, mikhurampuwankichis Tumasta -nispa.
Arí -nispas nin.
Hinaspas iskilitukunaqa nin:
Nuqaykuqa llapaykumantan mikhuramusaqku -nispas nin.
Hinaspas riki mulatas qatiyun tayta kuraqa pantiyunman. Hinaspa mulatas qatiyun tayta kuraqa pantiyunman. Hinaspas mikhuyushan, parlapayayushan. Ashkhatataq mikhun chayqa, Tumasqa unaychá mikhun riki. Hinaspas parlapayayushan.
Tuuumas, ay mulanchisrí. Qunqarusqanchistaq mulataqá! Phaway mulanchistaqa qatiramunki -nispas nin.
Hinallaña mikhumuchun, papáy, paqarinña qatiyamusun -nispas nin.
Suwapas suwawaswanchá riki, phaway, qatimuypuni, Tumas -nispas nin.
Ya -nispas Tumasqa pasan mula qatiqqa.
Aparikunsis huq kustalata washkhatawan.
Kaywan karunayakamusaq, kay washkhawan suq’aspataq apamusaq, chay mulakunata kay kustalawantaq karunayakamusaq -nispas pasan.
Hinaspas haykurun pantiyuntaqa. Nichu ukhukunapis mulaqa mikhusqa. Yupa-yupayuspa q’alata qarqurampun. Hinaspas punkuta wisq’ayushaqtinsis iskilitukuna huq hanch’an huq hanch’an, huq hap’in huq hap’in. Ashkhamantas ch’ichirukun. Hinaspas Tumasqa tanqarparin, huqta tanqarparin huqta tanqarparin. Manapunis dehakunchu. Renegarunsá. Hinaspa chay kustalta apakusqanmansi hunt’ata winaramun, llapanta winaramun chay iskilitukunataqa. Hinaspas huq mulaman kargayamun. Qaqatasyá winaramun, llapanta. Hinaspas chay wasckhawan sincharamuspa kargayakamun chay iskilitutaqa. Hinaspas chaytaña mula qatintin chayaramullasqataq. Tayta kuraqa rinigallantaq, rinigallantaq. Hinaspas:
Papáy, imatan niwaq! Wisq’ayarushaqtiyñaraqsi hap’iwan aver kay runakuna, kay iskilitukuna, mikhuruyta munawan -nispas nin.

Hinaspa rinigasqa:
Kay kustalaman qaqata winaramuni papáy -nispas hich’arparin patiyu pampaman.
Chulláw! nispas hich’arparin chay tullutaqa. Hinaspas nin padreqa:
 Haykupuyyá Tumas puñunaykiman -nispas nin-. Wawaytari yaqa mikhunanpaq! -nispas khuyapayaq tukushan riki.
Hinaspas chay iskilitukunaqa tayta kurataqa yaqas mikhun. Apaytas munan:
Imanasqan khaynata ruwayachiwanki. Imapaqmi khayhinata ruwayachiwanki. -nispas iskilitukunaqa padretaqa waqapayayun.
Uma t’uqu, chaki p’aki, sikusá. Iskilitukunataqa winaramun chayqa riki, chaysá padreqa hampipun. Hampichispas apapun, kachapun chay iskilitukunataqa.
Hinaspas:
Kunanqa chaytapas chhaynaramullantaq! Yasta manañan pasinshay kanñachu riki!
Tayta kuraqa rinigasqa kayushan riki.
Ashkhataña gastachishawan -nispasá nin.
Hinaspas nin:
Kunanqa imawantaq sipirachisaqri -nispas nin.

Entonces turripis tiyan saqrakuna, satanaskuna turripi tiyan. Anchaytas yachan chay tayta kuraqa. Parlan chay saqrakunawansiyá. Hinaspas chaywan parlaramun.
Kushka tuta urasta kachamusaq, mikhuramuwaqchischu. Sipiramuwaqchischu -nispas nin-. Pampaman tanqayaramunkichis llapaykichismanta Tumasta -nispas nin.
Nispa niqtinsi Tumaswanqa yapas parlayushallankutaqsis. Yaqañas kushka tutamanña kayushan. Rikch’ayuspa parlayushanku, parlayushankus mikhuyushankus Tumasqa. Hinaspas:
Ay Tuuumas! Imatataq qunqaranchisri. Manachu paqarinqá dispiras. Phistataq paqarinqa! Imaqtaq mana kampanata tukamurankichu. Phaway kampana tukaq -nispas nin-. Phaway, kampanata tukamunki, Tumas -nispas nin.
Ya papáy. Imaqtaqri qunqaranchisri -nispas Tumasqa pasan.
Turrita wichayun i. Tukayunsi Tumasqa kampanataaa. Tukayushan «dan! dan! dan!» niyamushallantaq, «dan! dan! dan!» niyamushallantaq. Tayta kuraqa uyarishansá.
Imay urastaq mikhunqa riki. Kashallantaqmi -nispas nin.
Tukayushallantaq tukayushallantaq.
Imaqtaq mana tanqayamunchu apuranchu saqrakunari Tumastari -nispas nin. Uyariyushan uyariyushan:
Imay urastaq mikhunqari -nispa.
Tukayushallantaqsi payqa «dan! dan! dan!» niyushallantaq i. Ch’inyarapun.
Yasta mikhurunkuña, waliq -nispas nin- Yasta waliq mikhurunkuña.
Tayta kuraqa kusisqaña machayushan.
Hinaspas i yasta uraqayamun. Tukayukushaqtinsis saqrakuna Tumastaqa ashkhamanta hap’in, pampamansi wikch’uyaramuyta munan, tanqayaramuyta munan. Huqsis hanch’an, huqsis hanch’an, saqrakuna hap’in riki Tumastaqa. Hinaspa Tumasqa atahakunraqsi, maqapakunraqsi maqapakunraqsi, tukayushallantaq, maqapakunraqsi	 tukayushallantaq	Tumasqa riki.
Tukayushallantaq riki maqapakushantaq riki. Hinaspas rinigarukun Tumas. Pampamansá llapamanta saqramanta wanturuspa chhanqaramuyta munan Tumastaqa. Hinaspas Tumasqa rinigasqa. Waqrayuqkamasá kasqa. Hinaspas intirunpatas waqranta lluch’urqarimun, ch’utirarimunsiyá llapanpa waqranta. Hinaspas pampaman chhanqayamun intirunta Tomasqa saqrakunataqa. Hinaspas Tumasqa chay llapan waqrata sakunpi q’ipiyukuspa pasan papanmanqa. Hinaspas chaytaña chayarun. «Papáy» nispas haykurun.
Manachu mikhumun -nispas rinigan riki.
Papáy, imata niwaq! Saqrakunaraq waqrayuqkama huq hap’iwan huq hap’iwan. Wikch’uyaramuytachu munawan i pampaman -nispas nin.
Wawaytari! -nispas nin.
Imaymana kulur waqrachatan apamushani asitirachanchispaq, sirwirasunki waqrachaqa imachapaqpas. Munaychakunan kasqa -nispas apan-. Munaychakunatapuni apamushani waqrachata asitirapaq, ima bila k’anchakunanchispaq, sirbiwasunchis kayqa -nispas apasqa.
A! -nispas payqa tayta kuraqa nin.
Aqnapi kapunku.
Puñunaykiman haykupuy -nispas kachayapun Tumastaqa puñunanman tayta kuraqa.
Hinaspas tayta kurallasyá ruwakuyta yachan. Tumasta kachayapun kamanman chayqa, hamurusqaku saqrakuna. Chay quri turu, chay wak’akuna, llapansi hamurusqa. Chay iskilitu chaykunas hamurusqaku. Hinaspas tayta kurataqa apayukusqaku.
Imaqtinmi chhaynata ruwachiwanki. Imanaqtinmi khaynata sipichiwanki, kastigachiwanki -nispas llapanmanta chay tayta kurataqa wantuyukusqaku, apayukusqaku, q’ipi- wantuyukusqaku.
Hinaspas Tumasqa riki puñushansiyá. Hinaspas Tumasqa lluqsin hisp’arakuq. Hisp’arakuqtinsis:
Tumaaas! Tumaaas! -nispas qapariyamushasqa.
Manachu papay. Papaypa kunkantapuni uyarini -nispas nin.
Hinaspas «papaychu» nispas phawayun papanpa puñunanta. Chay puñunantas riki llamirun, mashkarun. Manas papan kasqachu.
Papáy! Papáy! - nin.
Manas kasqachu.
Papaypuni riki -nispas p’acharukun Tumas, surriaguta apayarukun i, uya-uyariyuspa uya-uyariyuspas tiraaan qhipanta.
Hinaspas ashkhamanta saqrakuna imaymana clasekunas wantupi apayushasqaku bila k’anchapi, bila k’anchapi apayushasqaku papantaqa qapariyushaqta. Hinaspas: -Ñaypaqinpiña suyaramusaq -nispas t’aqaparun watiqchanta riki.
Chay huq muyurichinas iskina millay parte kan. Anchaypiñas suyaramun Tumasqa, ganarunraq ñaypaqmantaña. Hinas huqtas suq’an, huqtas suq’an, huqtas suq’an, llapanta sipirayun, kacharachin.
Papantas q’ipiyakamuspas pasamun. Papantas q’ipiyakampun.
Chayyá chay, papáy, imaymanapi sipiyta munawasqayki, imaymanapi wañuchiyta munawasqaykiyá, papaycháy. Chhaynata apasunki chay saqrakunawan parlasqayki. Imaymanakunawan parlasqaykin kunan mikhunasunkipaq apasharasunki -nispas nin-. Mikhunasunkin karan, llaqtanmanmi, wasinmanmi apasharasunki saqrakuna -nispas nin.
-Waway, kunanmantaqa manañan imawanpis parlasaqchu, manataqmi chiqnikusaykiñachu kunanqa waway -nispas papanqa ruwayukun Tumastaqa, Tumastaqa.
Hinaspas sumaqpi kakusharanku. Sumaqpis kakusharanku. «Wawáy» nispas nisharan. Manañas piwanpis chay tayta kuraqa parlayta munanñachu imawanpis.
Kay wawallayña libramuwan -nispas nisharan.
Hinaspas Tumasqa uyarin:
Huq llaqtapis tukunña kundinaru runata. Runata q’alatas tukun. Manas chay llaqtapi huq runapis kanñachu. Llapantaña kundinaru mikhuspa tukun -nispas runa rimaqta uyarin.
Hinaspas papanqa yachashanñasá tayta kuraqa. Hinaspas mana willanchu Tumasmanqa. Hinaspas Tumasqa uyarin riki rimaqta. Hinaspas:
Papáy, chiqachu llaqtapi tukunña riki kundinaru runakunata -nispa nin.
Hinaspas riki:
Manan wawáy, yanqa chaytaqa rimayku, manan -nispas nin.
Tukunñan. Papáy, pasasaqmi chay llaqtata -nispas nin.
Ama, waway, riychu, mikhuramusunkimanmi kundinaruqa -nispas nin.
Manan, papáy, nuqaqa chay kundinarutaqa mikhuramusaq, sipiramusaq -nispas Tumasqa pasan papan mana munashaqtin.
Tumasqa hatariyun riki. Hinaspas maychá chay llaqta riki, chaytas tirayushaaan Tumasqa. Hinaspas chayta kinsa runakuna hamushasqaku ñanta, sach’api pakakuspa, pakakuspa hamushasqaku. Hinaspas:
Maytan rishanki papáy. Ama riychu.
Llaqtatan rishani -nispas nin.
Kundinarun tukun chay llaqtata, chaymi nuqaykupis pakallanta chinkakamushayku, ishkapamushayku; nuqallaykuñan kayku. Kampanatan tukayta yachan kundinaru, chaymi misaman runakuna rin, chaytaqa mikhunkama. Ama riychu -nispas nin.
Manan, haku! Ñuqa chaykunata sipimusaq, haku! -nispas chay runachakunataqa pusayukun de hechota Tumasqa phiñarikuspa riki-. Nuqayá sipisaq, haku! -nispas nin.
Hinaspa kasunkuchá riki. Hinaspas chayarunku chay llaqtamanqa. Chayaruspaqa nin:
Pakaway -nispas nin chay runachakunaqa.
Hinaspas ishkay kinsa kandaduwansi kandadurun. Maletamansi winarun chay runakunataqa.
Aqnata pakaway -nispas nin.
Pakarun ya.
-Aqna kashankis, nuqan kicharisaykis kunan, kundinaruta sipiramuspaña kutiramusaq -nispas nin.
Pasan Tumasqa. Haykurunsis kasa kuralta. Manas ima kundinarupis kanchu.
Maypitaq chay kundinaruri kashan. Maytaq chay kundinaruri -nispas mashkashan.

Hinaspas qhawayurusqa silindrukunata. Chaypis runa umankuna, runa uyachakuna t’impuyushasqa huq silindrupi. Huq silindrupitaqsi kashasqa q’illu sara mut’i t’impuyushasqa. Hinaspas Tumasqa chay sara mut’itaqa mikhuyuuuun ashkhata.  Mikhuyunsi Tumasqa. Kallpachayukunsá. Hinaspas yasta ashkhata mikhuyun riki. Hinaspas q’awa pirwakunas kasqa, k’aspikunas kasqa. Chaytas ninawan hap’iyachin. Hinaspas:
Maytaq chay kundinaru -nispa qhawanaxayukushan, qhawanaxayukushan i. Kasa kural punkumanta qhawanaxayukushan:
Manataq kanchu kundinaruqa! -nispa.
 Hinaspas haqhayna urqu kinraytas puka tutuka muyuyaramushasqa.
Haqayqa kundinaruqa! Haqaypuni kundinaruqa! Imataq haqay. Haqaypuni chay kundinaru karahu! -nispas i?
Listuchallañas suyayurun Tumaaasqa. Chaytañas chaytañas kundinaru phawaxatan Tumasman «mikhusaq» nispasá. Phawaxatan Tumasman, maqanayakuuuunku! ... 
kundinaaaru. Payñataq ukhupi, payñataq patapi, payñataq ukhupi, payñataq patapis maqanayakunku. Khayna k’uchuman chhanqallantaq, paytapas haqhayna k’uchuman chhanqamullantaq. Hinaspas maqayanakuuunku! Sikullañas sayk’uyunku. Sikullatañas sayk’uyunku. Hinaspas binsirunña, kundinaruta binsirunña Tumasqa. Hinaspas kundinaruqa qaparin:
Huchayta librawankichu Tuuumas -nispas qaparin.
Hinaspas:
Huchaykita librasaykiyá kunan. Ima huchaykimanta kundinakuranki -nispas nin.
Chhanqayun ninaman. Chay ninapis Tumasqa kanayuuun kundinarutaqa, ruphayachin. Ruphayachin kundinarutaqa. Hinaspas ruphayta tukuruspataqsi huq larunmanta yana michi maaaw! nispas pasan. Huq larunmantataqsi yuraq palomachakunaaaas bularipun. Rupharachin.
Hinaspas chay runachakunamanqa pasan chay Tumasqa, runachakunamanraq primerotaqa urquq. «Tuqruq! Tuqruq! Tuqruq!» nispas haykun. Hinaspas chay runachakunaqa manchariyukuuushan!
Kundinarun haykumushan riki!
A! Kampanataraq primertaqa waqtarusqa. Kampanataraq primertaqa waqtarusqa. Hinaspas:
Kundinaru waqtamushan riki kampanataqa, Tumastaqa mikhurunchá riki, -nispas chay runachakunaqa manchasqa kashan.
Hinaspas riki:
Kundinarutaq tukayta yachan kampanataqa chaychá -ninya.
Hinaspas kicharirun runataqa.
Nuqan Tumas hamushani, ama mancharikuychischu. Nuqa Tumasmi hamushani -nispas Tumasqa nin.

Kicharun runataqa.
Kinsantin runachantinsi pasanku inlishata. Inlishata pasanku. Hinaspas haykurunku. Haqhayna k’uchuchamantas k’anchamushasqa bila. Hinaspas:
Chay k’uchumanta k’anchamushasqa, imataq haqay bilari k’anchamun -nispas chimpayun.
Hinaspa:
Ankaypitaq qulqi kashasqaqá! Kaymantaq pakasqaqa qulqitaqa! Tayta kurataq kundinakusqaqá! -nispas yacharun.
Adivino karun, adivino. Adivinarunsi Tumasqa.
Kaymanmi qulqita pakasqa karan, padre. Tayta kuran kundinakusqa karan kaytaqa! -nispas nin.
Hinaspas chhaynatas chay k’uchuta hast’in hast’in hast’in Tumasqa. Hinaspas qulqiqa llasasyá riki. Llasasá qulqiqa. Chaytas aysan, chutan, chutan qulqita, chutan. Chaypis kallpan tukurakapun, manan karapunchu fuerzan. Arí, manan fuerzan karapunchu. Kallpan tukukunankama chaytas chutarusqa, qulqita urquramun.
Urquramuspataqsi:
Aver chay tayta kuran riki kundinakusqa karan chayqa avermá, maytaq chay misakunan libruri -nispas chimpan chay libruman.
Hinaspas aqnata librunta qhawayurun. Hinaspas liyiyta atirun. Allintas liyiyta atirun. Llapantas atirun chay misakunan libruta huqariruspa, qhawayuruspalla atirun liyiyta. Chay tayta kuraq p’achanwansi p’acharukun  chay kundinaruqwan. Chaywansi p’acharukun, p’achanwan, llapanwan. Hinaspas:
Nuqa kasaq kay llaqtapi tayta kura padre, qantaq kanki sakistran -nispas huq runachata nin.
Huq runachatataqsi nin:
Qantaq kanki wasikuna cuiraq, wasikuna rakiq -nispas nin-. Qantaq kanki waway, wayqiy -nispas nin.
Hinaspas chay runachakunata aqnata nin. Hinaspas papanmanqa kartataqa apayachimun:
Papáy, kunanqa kay llaqtapin kapuni qanhina tayta kura -nispas nin- Qanhina tayta kuran kapuni. Hamuy, papáy -nispas waxachin.
Hinaspas:
Yanqachá niwan -ninchá riki.
Hinaspas papanqa rinyá. Hinaspas pisi mikhuqlla kapun, mana chhayna kallpan kapunchu, padre kapun, tayta kura. Papanpiwan chay Tumaspiwan tayta kurakama kapunku, arí.  Chayllatan Lucíaqa willarquyki.

  ###
  
Yanamayu ayllu Punu suyunchispi tarikun. Huch'uy ayllulla ichaqa hathun llaqtakunamanta karupiraq kashan. Chayraykun Yanamayu aylluta pisi runalla ríqsinchis. Yanamayu aylluqa Lampa llaqtamanta huk p'unchay puriypi kashan.
Yanamayu aylluta karumanta qhawarinchis hinaqa, yuraq kapillallan rikukun, kapilla qhipapitaq aya p'ampaña kancha ikhurimushan. Kay kapillaqa wisq'asqallapuni tarikun, watapi ch'ulla kutilla kichanku: tata kura phista p'unchay hamun h¡nalla. Kay kapillata ayllu runaqa mana qunqarparinchu: kay kapilla punkupi ayata wilanku, kapilla punkupi chaqra q'usñichiq purinapaq huñunakunku, kapilla punkupi ima tusuqkunapas tantakun, kay tatituq wasin ñawpaqinpi turutapas watallankutaq.
Yanamayu aylluqa hathun pampayuq, urqukunayuq ima. Yanamayu pampapi chhikapi chhikapi wasikuna ashkha kashan. Wasikunaqa llapan kasqankama hina ikhurin: wasi pirqakunaqa t'uru tikamantakama. Karumanta qhawarisqaqa munay rikukun, inti p'unchaypiqa k'anchashanmanpas hina yuraq quntawiwan phiskusqakama ¡khurimun. Wasi qhipakunapitaq uywa kanchakuna kashan tapiyalmanta takasqa, wakin rumimanta, wakintaq ch'ampamanta. Wasikuna chawpipitaq huch'uy patiyulla kallantaq. Yanamayu ayllu wasikunaqa ichhuwan wasichasqakamalla, yachay wasilla kalaminawan wasichasqaqa.
Huk huch'uy mayulla Yanamayu aylluta iskayman t'aqan. Kay huch'uy mayuqa yana rumikunayuq,-chayrayku kay ayllu "Yanamayu” nisqa. Kay huch'uy mayuqa paray killakunallapi hunt'amun, chirawi killakunapiqa ch'akipullantaq. Ichaqa kay mayu Yanamayu ayllu runakunapaq hathun kawsayta apamun.
Yanamayu ayllu runakunaqa wak ayllu runakuna hinallataq: chaqrata allinta ruwanku, hinallataq uywakunata uywanku. Yanamayu runakuna urqukunapi nina papa hina uqa, hina illaku hina isañu, hina siwara hina kiwna allinta urichinku. Kay ayllu pampakunapitaq ukyakunata, llamakunata, wakakunata, iskay kinsa khuchikunatawan michinku.
Yanamayu ayllupiqa kamachikuq runakuna kan. Kay ayllu umalliq runaqa Mariyanu Kutipa. Kay runan ahinata riman:
—Ñawpaq watakuna kay ayllupiqa mana allintachu llank'arqayku, chiqninakurqayku, qhawanakurqayku. Ch'iqmipi kawsarqayku. Apasakuna Mamanikunawan maqanakuqku, Katarikuna Waytakunawan maqanakuqku, ahina ch'aqwayqa kallaqpuni. Ayllu runakunaqa ayllu chaqrata mana huñu llank'ariyta munaqkuchu, wakcha chaqrakunapas mana allin rikusqachu kaq. Ayllu kamachiq wahariwanku hinapas ninriyuq ninriyuqlla huñukuykunaman hamuq kayku, wakin runaqa mana kasurikapuqkuchu, nitaqmi rimasqaykupas
hunt'akuqtaqchu. Kamachinakuspa mana kasunakuqchu kayku; chayrayku mana pipas kamachikuq kaytaqa munapuqchu. Qhipa wiñay waynakunapas, mana kay kawsaykunata rikuyta munaspa, hathun llaqtakunata ripuqku. Sapanka runa wiksallanta qhawakuq, ayllu kawsaymantataq mana yachaytapas munaqkuchu.
Qhawarisqayku hina, Hurinsayaayllu, Hanansayaayllu, wak ayllukunapas ñawpaqman puririnku: uywanku allinta mirarin, chaqranku chaninta urin, awtu ñanta ayllunkuman chayachikunku, huñunakuy wasita hatarichinku, hampina wasita hatarichinku, chayraykun irqikunapas pisita unqun. Huñu rimarispa, huñu llank'arispa kay ayllukunaqa all.in kawsayman waykunku.
Chay wak ayllukunata qhawarispa, nuqaykupas kay Yanamayu aylluykupi pisimanta pisi allinta purishallaykutaq. Allinta huñunarikuyku, allinta rimanarikuyku. Ichaqa misk'aykuna maypipas kallanpuni: huñunakuykunapi ch'aqwariyku, qhalinakuyku, llank'anakunaman mana llapanchu hamuyku; chay runakunataqa huchankumanta multayku. Chaywanpas ñawpaqman puririshayku: chaqrakunata aynipi llank'ayku, hampina wasita ruwayku, huñunakuy wasita wasicharquykuña, hamawt'akunapaq wasitapas ruwarquykuña. Ahinata ari tukuy imata huñu llank'arispa allin kawsayman waykushayku —nispa.
Yachay wasi hamawt'aqa wirahucha Isawru Chiri; kay hamawt'apas ahinata Yanamayu ayllumanta parlan:
—Nuqaqa kay ayllu yachay wasipi llank'ayta qallariq kani. Nuqaqa waynalla hamuq kani. Tawa wataña kay yachay wasipi llank'asqay. Chay tawa wata ukhupin, Yanamayu ayllu runakuna ayllupi kawsayta yachachiwanku. Chhikaraq hamushaq kani hina, mana kay ayllupi yachakuqchu kani. Kunan ichaqa llaqtaypipas kayman hina kaypi tarikuni: wasiypas kanña, chaqraypas kan. Punu llaqtapi tiyaspa, p'inqakurqani qhishwa simi rimayta, hinaspataq qhishwa simi rimaytaqa qunqarapusqani.
Kay ayllupiqa wakmanta qhishwa simi rimayta yuyarillanitaq: yachay wasi irqikunawan qhishwa simipi rimani. Yachay wasi tata mamakunawanpas qhishwa simipi rimallanitaq, qhishwa simipi ari hunt'asqataqa rimanchis.
Yanamayu umalliq runaq siminmantapas: "Yanamayu aylluqa ñawpaqman puririshan", chay rimasqanqa chiqapunin —nispa Yanamayu hamawt'apas rimarin.
Maskharisun sapa p’unchay allin kawsayta
AHI NATAS YACHAY WASI IRQIKUNA UYWAKUNAWAN KUSKA UNUTA UHASPA UNQURAQ KASQAKU
Yanamayu ayllu yachay wasiqa aylluq chawpinpi kashan. Kay yachay wasitaqa chhikallaraq hatarichinku, chayrayku yachay wasi kanchaqa manaraq pirqawan wisq'asqachu. Yachay wasi irqikunaqa pampakunapi pukllamunku, uywakunapas chay chaypi mikhullantaq. Irqikunaqa uywa uywapi pukllanku.
Yachay wasi qayllallapis huk unu phuhu kan; kay unu phuhuqa unu t'uhaysa. Kay unu phuhumantas irqikunapas uywakunapas unuta uhanku. Unu phuhutaqa manas pipas picharinchu; picharinku chaypas hina ichhu, hina thaha, ¡maymana qhillillas unu phuhumanqa waykun.
Unu t'uhaytaq chayqa, unuqa phuhumanta lluqsimunchari, phuhu ñawiq qayllankunaqa hina runaq sarusqan hina uywaq sarusqan t'uruchari. Huch'uy irqis unuman purispa unu phuhuman llusk'aykurquq kasqa. Huk kutipiqa huk ukyá uñas phuhuman halaykurqu llaqtaq kasqa, hinaspasyaqa wañun. Ahina kaqtinqa kay unu phuhuqa qhillichari, wayrapas qhillikunata phuhumanqa apaykunchari, uywakunapas phuhumanqa hisp'aykunchari.
Kay yachay wasi qaylla unu phuhumantaqa, nisharqanchis hina, wawakunapas uywakunapas kasqallanmantas unuta uhanku, hinas wawakunaqa hukmanta huk unqusqa ikhurinku. Wawakunaqa manas mikhusqankuta wiksapi tahiyachinkuchu, wawakunaqa wikch'umunkukamas mikhusqankuta, hinallataqsa
1
wawakunaqa q'icha unquyniyuqkama ikhurinku. Wawakunaqa hina siminta hina sikintas purichipunku.
Yanamayu ayllupi tata mamakunaqa llakikuytas qallarinku, tata mamakunaqa paykunapuras: "¿Imamantataq waway unqushan?", nispa tapunakunku. Yanamayu ayllupiqa manas llapan wawakunachu unqunku, yachay wasi puriq ¡rqikunallatas q'icha unquyqa hap'isqa. hinas tata mamakunaqa yachay wasita purinku; chaypis Isawru Chin hamawt'ankuwan parlamunku. Isawru Chiriqa qhipantin p'unchaypaq tata mamakunatas wahachin.
Yanamayu yachay wasi tata mamakuna huñukunku hinas, tata Maytaqa ahinata riman:
—¡Tata mamakuna! Yachay wasi irqikunan unqusqakama ikhuripunku. ¿Imamantachari kanpas? "Phuhumanta unu uhasqallaymantan ahina kashani", nispallan wawakuna ninku. ¿Imamantataq kanmanri? Chay phuhu unu uhasqankumantachari rikuy. Chay phuhumantaqa hina runa hina uywataq uhashanku chayqa; phuhu unuchari mana allinchu rikuy. Phuhupas qhillitaq kashallantaq chayqa, chay unuta uhaspa ari wawanchiskunaqa unqurashanku. Hinallata wawakunata qhawakushasun chayqa wawakuna wañurapunqachari rikuy —nispa tata Mayta rimarqun.
Yachay wasi huñukuypiqa tata mamakuna huk huksa rimarinku, hinallataqsa tata Mariyanu Kutipa, Yanamayu ayllu kamachikuq runa, anchata k'amikun. Ahinatas tata mamakuna rimanakuspa rimanakuspa allin yuyayman waykunku: wawakuna mana uywa uywapi pukllananpaq, uywakuna mana unu phuhu qhillichananpaqsa tata mamakunaqa ''yachay wasi patiyuta wisq'asun", nispa rimanakunku. Yachay wasi wisq'anapaqsa qhipantin p'unchaymantapacha t'uru tika ñitiyta qallarinqaku.
Ahinatas Yanamayu ayllu tata mamakuna sumaqta kamachinakunku. Hinaspastata Mayta wakmanta rimari I lantaq:
—¡Tata mamakuna! Kamachinakusqanchisqa ancha allinmi kashan. Kanchata ruwasurí hinaqa, manañachari uywakuna yachay wasi kanchata waykunqakuchu. Uywakuna manañachari unu phuhuta qhillichanqakuchu. Ichaqa wawanchiskuna qhillichallanqapuni, wayrapas phuhuman qhillita apaykullanqapuni. Yachay wasi unu phuhuta ahinallata saqisun hinaqa, irqikunapas astawan halaykapunkuman. Nuqaqa unu phuhutawan sumaqta pirqarqusun niyman —nispa tata Mayta nin.
Tata Maytaq rimasqan patapistata mamakunaqa allinta rimanakullankutaq, hinaspas unu phuhu pichaytawan, unu phuhu pirqaytawán yuyaykunku. Unu phuhu pichaqpaqqa machu runakunatas kamachinku.
Yanamayu ayIlu tata mamakunas yachay wasi patiyuta sumaqta wisq'asqaku. Hinaspataq unu phuhuta pichasqakutaq pirqasqakutaq, chay kutimantapachas wawakuna mana unqupunkuchu chay unuta uhaspa. Tata mamakunaqa sapa watas chay unu phuhuta pichashallankupuni. Ima qhillipas unu phuhuman waykurqun hinapas, pichallankutaqsa.
MAYU UNUQA LLAPANCHISPAQTA, CHAYRAYKU MANA QHILLICHANACHU
Hanansaya ayllupi rit'i urqukuna kan. Chay rit'i urqukunaq chakinmantapacha huk mayu uraqashan. Hanansaya ayllumanta kay mayuqa Yanamayu aylluman waykun, hinaspa Hurinsaya aylluman uraqallantaq.
Kay mayuqa Yanamayu ayIluq chawpinta q'iwi q'iwirispa purin. Kay mayuqa kawsayta Yanamayu aylluman apamun: unuwan chaqrakunata qarpanku, unuwan pastukunata qarpanku, unuwan p'achankuta t'aqsanku, mayumanta challwakunata hap'inku, uywa michiqkuna mayupi uywaman unuta uhachinku.
Yanamayu mayuqa sapa sawaru p'unchay kusisqa tarikun; mayu patapis kulur kulur t'ika hinaraq warmikuna p'achakunata t'aqsarashanku. Uywa qatirpariy pasaytas, warmikunaqa hathun q'ipintinkama mayu pataman chayaranku, ¡rqikunataq llatakunata wantunku. Yanamayu ayIlu mayupiqa riqsisqa riqsisqallas t'aqsanankuqa; chay riqsisqa mayu patamansa riqsisqa riqsisqa warmikuna sapa sawaru purillankutaq. Chay t'aqsananku mayu pataqa hathuchachaq ichhuyuq, hathuchachaq rumiyuq imas. Warmikunaqa ch'isiyaq p'unchaytas mayu patapi p'achata t'aqsanku. P'achata t'aqsaspas warmikunaqa ch'isiyaq p'unchay paykunapura phispiykunkutaq parlaykunkutaq.
Yanamayu mayuqa ch'uwa unullatapuni apamun, chayrayku warmikunaqa anchata mayupi t'aqsakuyta munanku. Yanamayu warmikunaqa phiñakullankutaqsa mayu unupi ima qhillitapas tarispa. Mayuqa
k'anallakunata, alqu wañusqakunata ima, qhillikunata may maypiqa apamun, h¡nallataq wichayniq ayllu runakunaqa ukya kanchata ima maqlliykamunku, awisinqa chay qhillikunata mayu apamun.
Kunan p'unchaysa Yanamayu ayllu warmikunaqa, t'aqsakushaspa, huk misi wañusqata mayupi tarinku. Misiqa hathun punkirisqañas kasqapas, hinas warmikunaqa: "¿Pitaq kay khuchitari kay mayuman chhanqaykamun? Pipas kanrrianchu, Hanansaya khuchikunapuni kaytaqa chhanqaykamun", nispas phiña parlaranku. Mama Asuntaqa Yanamayu ayllupi ancha yuyaysapa warmis, kay warmis ahinata rimallantaq:
—Kay mayuqa llapanchispaqta, mana ari chayraykuchu qhi11¡challasuntaq. Mayu ima qhillitapas apamun hinaqa, Hanansaya runakunamanta nuqanchis ukhullapi allinta mana allinta rimarparinchis. Mayu ima qhillitapas apamun hinaqa, Hanansaya runakunallapuni ari qhillichamunku. Nuqanchisqa mana nuqanchis ukhullapichu parlananchis; purinanchis ari Hanansayata, Hanansaya runakunawan parlaq. Paykunawan parlamusunman hinaqa manañapaschari qhillita mayuman chhanqaykamunkumanchu —nispa.
Ahinatas ari Yanamayu ayllu warmikunaqa parlarashanku, hinas mama Martina ahinata rimarqullantaq:
—	¡Ari! Yachay wasi hamawt'apas huk p'unchay ¡rqikunata mayu ama qhillichanankupaq sumaqta yachachimusqa. Mayumanqa manas ima qhillitapas wikch'uykunachu. Mayuta qhillichanchis hinaqa, mayu wañusqas kapunman. Chaytan churiy willawan —nispa.
Hinas mama Tirisaqa ahinata parlallantaq:
—Nuqaílanchischu mayutari qhawasun, wakin runataq qhi11ichasun, wakintaq mana; hayk'aqtaq ahinari allin kanman. Llapanmanta mayu mana qhillichananchispaq rimanakusunman hinachari allinqa kanman —nispa.
Hiñas wakin warmikunaqa "¡Ari! ¡Arí!", nillanku.
Chay rimaykunata uyarispas, mama Asuntaqa wakmanta yuyaychakullantaq ahinata:
—Mayu mana qhi11¡chána kaqtinqa nuqanchispas sunqunchista tapurikunallanchistaq. ¿Nuqanchis manachu hayk'aqpas mayuman qhillita hich'aykuq kanchis? ¡¿Hayk'a kutichari Hurinsaya ayllu runakunapas nuqanchismanta rimakullankutaq?! Mayu mana qh i 11 ¡chana kaqtinqa, nuqanchispas mana mayuman qhilIikunata hich'aykunanchischu, mana p'acha t'aqsasqanchis unutapas mayumanqa hich'aykunanchischu. P'acha t'aqsasqanchis, asi unutaqa wak pampaman hich'ananchis, mana mayu unu qhillichakunanpaq —nispa.
Mama Asuntaq rimasqanta uyarispas wakin warmikunaqa:
—Qillachu kashayku chaytaq nuqaykuri asi unuta wak pampakunaman astashaykuman. P'acha t'aqsanaykupaqpas timpuyku taripakushawankuchu. Sasamari chayqa —ninku.
AHI NATAS RUNAKUNA HAMP'ATU KALTUTA MIKHUQ KASQAKU
Yunka purina awtu ñan patapis huk huch'uy llaqtalla kan, kay huch'uy llaqtaqa Q'umirqucha nisqas. Kay Q'umirqucha llaqtantas awtukunaqa kuti thikraraq tuta p'unchay puriykushanku. Yunkaman waykuspapas, kay hawa laruman lluqsimuspapas Q'umirqucha llaqtamantaqa karupiraqsa wak llaqtakuna tarikun; chayraykus awtukunaqa lluqsimuspapas waykuspapas Q'umirqucha llaqtapiqa sayallankupuni. Q'umirqucha llaqtapiqa karu purinanku kaqtinsa mikhuq sayanku, awtuta hallich'anku, awtupaq wayk'unata rantipunku.
Q'umirqucha llaqtapiqa qhatukunas kan, míkhuna wasikunapas kallantaqsa. Mama Antukas huk mikhuna wasipi mikhuyta sumaqta wayk'un. Mama Antukaqa pacha illarimuymantapachas mikhuna wasinta kichan. Mama Antukaqa, yallu wahayta qallarin hinas, puñunamanta hatarin, hinaspas mikhuy wayk'uyta qallarin, ususintas unu aysaqta kachan, ususinqa tutayuqpichari quchamanta unuta aysamun. Kay quchallamantapunis Q'umirqucha llaqta runakunaqa unuta aysakunku, mama Antukaq ususin hina.
Huk p'unchaysa Irnistu Kutipa awtuta q'iwispa Q'umirqucha llaqtata chayaq kasqa, hinachari Irnistu Kutipaqa yanapaqnin waynapiwan mama Antukaq mikhuna wasinta waykunku. Irnistu Kutipaqa tuta paqariqsa awtuta apan, sayk'usqachari pacha paqariyllataña Q'umirqucha liaqtaman chayanku. Mama Antukaqa kasqan ratuchari iskay chuwa t'impushaq
kaltuta apaykun, kay runakunaqa mikhuytachari qallarmku. Yanapaq waynaqa aychatachari p'atan, hinas Irnistu Kutipaqa aychata chuwanpi maskharillantaq, hinas Irnistu Kutipaq chuwanpiqa huk hathun aycha ikhurirqamun. Aychataqa kusisqachari hap'in, mikhuykunan kashaqtinsa allinta qhawaykun hinas aychaqa chakiyuq kasqa. Runaqa manchharikunchari, imanaytachari mana atinchu. Irnistu Kutipaqa kaltu chuwanpi huk hathun hamp'atutas tarisqa.
Irnistu Kutipaqa manchaytas millarikapun, hinaspas mama Antukata wahan. Mama Antukaqa —"¿Imatachari astawan mikhuyta munanqa?" —nispas ratulla chimpaykun, hinas mama Antukaqa pasaqta manchharikullantaq: mikhuy kaltu qarasqanpis huk
hathun hamp'atu kasqa. hinas mama Antukaqa mana ¡manayta atispa ch'inlla chay hámp'atuyuq kaltu chuwata aparikun, hinaspas unay pachaman wak chuwa asarisqa kutiykamusqa. Aycha kankatas runtu thiqtitawan apamusqa. hinas mama Antukaqa anchata p'inqakuspa ninrillanpi Irnistu Kutipatanin:
—Pampachaykuwanki, irqichari tuta hamp'atuyuqta unuta aysamurqan. Pampachaykuwanki, kaykaqta aswanpas mikhuykurquy —nispa.
Mama Antukaqa chay runakuna mana huk simi rimarqunanpaq anchatachari walikun. Chaypiwanpas llaqta runapachas mama Antukaq hamp'atu wayk'usqantaqa yachapun. Chay kutimantas qharikunaqa chansakuq tumpayuq warminkutaqa ahinata ninku: "¿Imatataq wayk'unki mamay? ¿Manachari hamp'atu kaltutachu?" nispa. Ahinata parlashaspa h¡nallas Q'umirqucha runakunaqa unu phuhuta sumaqta hasp'ikapunku. Chay unu phuhukunamanqa manañachari hamp'atupas lat'aykunmanchu.
Irnistu Kutipaqa sapa kuti hinas awtuta q'iwispa yunkata purishallanpuni, Q'umirqucha llaqtapitaq mama Antukaq mikhuna wasinta mikhuq waykullanpunis. Ichaqa manañachari hamp'atu kaltutachu mikhupun.
Irnistu Kutipaqa Mariyanu Kutipaq churin kasqa, hinas huk kuti Irnistuqa tatanman Q'umirqucha llaqtapi hamp'atu kaltu mikhusqanta willan. hinas tata Mariyanuqa Yanamayu ayllu runakunata:
—Unu phuhuykichista allinta qhawakuychis, qankunataq hamp'atuyuq kaltuta wayk'ullawaqchistaq —nispa nin.

Yanamayu ayIlupíqa llapan Maytakuna allin riqsisqa kanku: Tata Mayta allin llank'aq qhali runa; warmintaq mama Asunta yupa ch'iki warmi, phawallas tukuy imatapas ruwan; Maytakunaq wawanqa iskay 1 la: kuraqkaq Ana nisqa, sullk'akaqtaq Piwru nisqa. Maytakunaq wasinpiqa Satuka asu wawantin tiyaliantaq.
Yanamayu ayllupiqa mama Asunta qusantin wawankunantin allinta kawsanku. Mama Asunta qusanta allinta yanapan, wawankunata allinta purichin, mikhuy wayk'uyta allinta yachan; chayrayku Maytakunaqa allinta kawsanku.
Mama Asuntaqa sapa p'unchay tutaña puñunamanta hatarin; chaqra puriy timpupiqa qhipa yallu wahay urasta hatarin, wawankunata rikch'achin, hinaspa sapankata allinta kamachin. Mama Asuntaqa timpunpi q'awata allinta pallakamun, chayrayku q'awamantaqa mana pisinmanchu. Mama Asunta usphata wikch'umun, Ana ninata hap'ichin, Piwru ch'uñuta t'iqpan, hinaspa llapanmanta usqhayllata wayk'ukun’ku. Maytakunaqa intiwan kuska ña almursarqunkuña. Asllatawanqa mama Asunta qusanta q'uñishaq quqawiyuqta llank'anaman kacharparin; irqikunataq chaykama mamankuta wasipi yanapanku, hinaspa yachay wasi ripunankupaq ñaqch'akunku.
Mama Asuntaqa wawankunata yachay wasiman pusarparispa mana qasinayanchu: awisin qusanwan kuska chaqrata purin, mana chaytaq wasipi ¡mapas ruwana
4
kashallanpun¡. Mama Asuntaqa sapa simana qhatuta rantikuq purin; Qullasuyu wak runakuna hina mana ch'usaq makintinchu purin, mama Asuntaqa phushkakuspa, mana chaytaq ruwakuspa purin, Qhatumantaqa usqhaylla rantirparikuspa kutirinpunpacha. Mama Asuntaqa tukuy p'unchay llank'aspapas, qusanpaq wawankunápaq ima mikhuyta mikhurinatapacha suyachin.
Maytakunaq wasinqa mana hayk'aqpas qhilli kanmanchu, allin pichasqallapuni kashan. Ahina wasiqa sumaq rikukun, hayk'apas tiyariy. Uywakunapas yachan maypichus mikhunanta, alqupas yachan ima ruwananta; chayraykus patiyupas wasikunapas mana hayk'aqpas qhilli kanmanchu. Maytakunaq wasinqa karumanta qhawarisqapas al I i I lanpun i rikukun. Tata Maytaqa sapa
kinsa watamantas wasi ¡chhuta thikran. Uywa kanchankunapas mana q'asaqa kanmanchu. Ahinata Maytakunaqa tiyanku.
Mama Asuntaqa qhilli wasipi mana hayk'aqpas tiyanmanchu, qhilli kaqtinqa pichakullanpuni. Sapa p'unchay q'unchanta pichakun, hinaspa usphata chaqráman q'ipin. Mama Asuntaqa puñunanta allinta hallich'akun: qarankunata allinta hawapi saq'aran, chusinkunata thalaran, wakin kutiqa kancha pataman mast'aykun ruphay uras. Mama Asuntaqa ñawpaqmantaña wayk'unata arkukun, wayk'ukuy uras mana q'usñinanpaq; chayrayku wayk'ukuytaqa mana irqikunapas manchakunmanchu.
Mama Asuntaqa allinta wayk'uyta yachan, hampikunatapas allinta churan, manataqmi mikhuyta ruphachinmanchu. Hanku mikhuyninkunata allinta waqaychan, wawankuna huk mikhuyllawan mana amikunanpaqtaq; huk p'unchay huk mfkhuyta wayk'un, huk p'unchaytaq wak mikhuyta wayk'un; chayrayku wawankunaqa hayk'aqpas mikhuywan wikch'uykukunkumanchu. Maytakunaqa qasi p'unchaypipas, phista p'unchaykunapipas, llank'ay p'unchaykunapipas alIillantapuni mikhunku. Yanamayu ayllu runakunaqa Maytakuna llank'aysiq anchata puriyta munanku; imaraykuchus Maytakunaqpicja allinta mikhunku, akullinpas llank'ayman hina.
Maytakunaq wawankunaqa qhalikama kanku, mana ancha unqunkumanchu. Irqikuna maymantapas chirisqa chayamunku hina, mamankuqa allinta p'achachin; wawakuna huq'u chayamunku hinataq mamanqa huq'u p'achanta murachin, hinaspataq irqikunata ch'aki qara patapi q'uñita p'istuykun. Huq'u p'achataqa sumaqta sut'urananpaq pirqakunaman warkhuykun. Maytakunaq wawankunaqa ruphay p'unchaykunapi sumiru churasqallapuni kashanku; chayrayku urna nanaytaqa mana riqsinkuchu. Wayranpas chirinpas hinataq Ana allinta chukukun, Piwrutaq ch'ullukun; chayrayku kay irqikunaqa mana ninri nanayta riqsinkuchu. Mama
Asuntaqa wawankunata sumaqta nin: "Hump'ishaspaqa mana wayraman lluqsinachu nitaq chirichikunachu; llank'ayta tukuspaqa allinta p'achathapikuna; mana chaytaq, chiri unquyta hap'inchis" Mama Asuntaqa t'uqu p'achakunatapas manaraq phawarparishaqtin wathaykun.
Maytakunaq wawankunaqa mana misk'ita mikhunkumanchu; chayrayku mana kiru nanaymanta qaparinkumanchu, nitaq kiru k'amata riqsinkuchu. Maytakunaq wawankunaqa imataña munaspapas thayachata ruwakunku.
Mama Asuntaqa tukuy ima ruwayta ususinta yachachin. Anitaqa mamanwan kuska llank'aspa tukuy ima ruwayta allinta yachaqallantaq: mamantin ususintin huñu chaqrapi llank'anku, wasipi huñu wayk'ukunku, huñu p'achakunata ruwanku, huñu tukuy imatapas ruwanku.
Ahinata llank'aspa mama Asuntaqa ususinta allinta uywan.
Mama Asuntaqa wawankunata uywa michiyta allinta yachachin. Tutamanta uywata urasninpi kacharparinku, h¡nallataq ch'isin urasninpi uywata qatiykapunku. Uywaqa hunt'asqallapuni wasiman chayan. Mama Asuntaqa wawankunata ahinata nin:
—Wawakuna, yunta turu hinataq iskayn¡ykichis huñu puriykachawankichisman, huk kayniqmanta, huktaq hukniqmanta uywata hark'ankichis; chhikataq runaq chaqranman ima uywa waykunman —nispa.
Yanamayu ayllupi mama Asuntaqa ancha munasqa, hina wakchawan hina qhapaqwan chiqaqta riman. Mama Asuntaqa tukuy ¡mata yachan; chayrayku warmi masinkuna wawata unquchispa tapukuq hamunku, hinapas chaninta maychus yachasqanta parlan. Mama Asuntaqa hina llakiy wasipi hina kusikuy wasipi wak warmi masinkunawan kuska yanapakushan.
Mama Asuntaqa qusantin wawankunantin ahinatas ari Yanamayu ayllupi tiyanku, allinta llank'aspa, mana runaq kaqninta munapakuspa.
AHINATAS RUMIKUNA LLAKIMAN CHAYAQ KASQAKU QILLAKAYMANTA.
Maytakunaq wasin mayu chimpapis Rumikuna tiyaq kasqaku. Yanamayu ayIlupíqa tukuyllas Rumikunata qillamanta riqsinku. Mama Asuntaqa sumaq sunqu kaspas anchata khuyapayan Rumikunata. P'unchaymanta p'unchaysa Rumikunaq wawankunaqa hukmanta huk unquykun, p'unchaymanta p'unchaysa Rumikunaq kawsayninqa tukukapushan; chaykunamantas mama Asuntaqa anchata llakikun.
Yanamayu ayllupi runakunaqa chaqra hunt'añas kashanku, chaykamaqa mama Irina manaraqsa puñunamanta hatarinchu. Mama Irinaq qusanqa mikhunata suyaspas mana wasimanta kuyuriyta atillantaqchu. Chhikaraqchari mama Irinaqa unu aysakuq purin, q'awachari mana kanchu, llant'achari huq'u, ususinkunachari puñunapiraq asnarayashanku, hinasparaqchari mama Irinaqa imallatapas.qusanpaq wayk'upun; chayraykus ari tata Rumiqa altu intiIlatapuni chaqra patata chayaq kasqa.
Tata Rumiqa mana quqawiyuqchari chaqrata purin, ahinallachari líank'anapi ch'isiyamun, wasiman yaraqasqa kutimun, hinas wasipiqa mana ima mikhuykuna tarikullantaqchu; chhikaraqsa mama Irinaqa wayk'uküq churakun, chaykamaqa hinallachari tata Rumi suyashan mikhuy chayanankama. Mikhuy chayan hinachari tata Rumiqa yaraqasqa q'ara hinaraq ruphashaq ruphashaqtaraq mikhuthapin mana allinta khamurikuspa.
5
Chayraykus ar¡ tata Rumiq mikhusqanqa wiksanpi kaqpacha churarayakushaq kasqa.
Mama Irinaqa q¡Ilakuspachari mana urasninpichu wawankunapaq mikhuyta wayk'un; chayraykuchari wawakunaqa yaraqaymanta kaspa q'umir hawas chaqalluta wak chaqrakunamanta suwakunku, hinaspachari hina hankullata mikhunku. Chaykunamantas ar¡ Rumikunaq wawankunaqa phiyuchasqa ¡khuriq kasqaku. Tata Rumipas yaraqasqachari chaqramanta awisinqa chayallantaq, hinaspachari tutamanta wayk'usqa mikhuy puchuta ch¡rita mikhun; chay mikhuyqa puqusqachari, hinaspachari tata Rumiqa tuta paqariq wiksa nanaymanta qaparin.
Mama Irinaqa manas imatapas wikch'unmanchu —"nuqaqa -mana imatapas usuchiymanchu, nuqaqa allin warmi kani"—, nispas niq kasqa. Ichaqa manataqsa kawsayninkuna waqaychayta, mikhuyninkuna waqaychayta yachaqchu kasqa. Mama Irinaqa mikhuyninkuna mana usuchiy yuyaypis, q'umir ismurisqa ch'arkitas mana allinta maq11ispafla wayk'uq kasqa. Papa hasp'isqantapas manas muhuchanmanchu kasqa, h¡nallatas ch'uñusqa papakunantinta allin papakunantinta huñuta waqaychaykun; chayraykus papanqa ñusa ikhurin. Chay ñusa papakunataqa —"mana usuchiymanchu"— nispas, wawankunapaq wayk'uykullantaq.
Tata Rumiq warminqa manas unqusqa wawankuna qhawayta yachaqchu kasqa. hina unqusqaman hina mana unqusqamansa kasqan mikhuyllata llapanman qaran; chay mikhuykunaqa unqusqa wawaq wiksanpi manas kuyurinchu, astawansa unquchipun. Huk kutis Rumikunaq huk wawanta q'icha unquy hap'irquq kasqa, hinas mama Irinaqa chay wawanman mana ima hampitapas uhachiqchu kasqa. Hampi unuta qurin chaypas manas pisimanta pisichu wawaman quriq kasqa; hinas ari kay wawaqa tulluman qara ch'utiykusqa hina ch'akillañas wañupuq kasqa.
Mama Irinaqa qillakuspas q'upakunata wasi
qayIlaIlaman wikch'un. Q'upaqa ruphaypi ¡smurinsa, q'upataqa wallpachari thawirparin, q'upataqa khuchichari mikhun, hinaspaqa wasi wasikunapichari kay uywakunaqa qhi11¡challantaq.
Kay mama Irinaqa manachari wawankuna kamachiyta yachanchu: wawankunaqa kikin wasipichari unuta hich'anku, kay wasi pampaqa t'uruchari; ¡rqikunapas wasi punkullamantas hisp'anku, hinaqa wasi punkupas asnachari. Kay wasipiqa ahinapichari wawakunapas pukllanku, t'uru pampamanchari p'achakunatapas sarurqunku, hinaspaqa manachari pipas kay p'achakunataqa ch'akichinchu. Chayraykus Rumikunaq wawankunaqa rumarisullawanpuni unqushanku, uhullayuqpunis kashanku.
Mama Irinaqa manas ari qatakunan chusikunatapas nitaq mast'akunan qarakunatapas hayk'aqpas thalaranmanpaschu, nitaq ruphay uraspas hawapi mast'arparinmanchu; chayraykus ari Rumikunaqa pikita chaninta uywaq kasqaku. Mama Irinaqa manataqsa mayutapas purinchu p'achankuna t'aqsakuq; wawankunapas ahina qhillipachallas yachay wasita ripunku. Kay wawakunataqa manachari mamanku ñaqch'arinpaschu; chayraykuchari kay wawakunaqa usatas uywallankumantaq.
Ahinatas ari Yanamayu ayllupiqa kay Rumikuna pisimanta pisi khuyay halaykunku. Manachari Rumikunaqa "qilla kasqaykumantan ahina kashayku'', ninkuchu. Huk p'unchaysa Rumikunaqa —"llaqtapichu icha allin kawsayta tarisun"— nispas Yanamayu aylluta saqipunku. Yanamayu ayllu runakunaqa Rumikunaq wasinta qhawaykunku hinas, wasiqa mana hallich'asqa kaspa qhipa p'unchaykunamanta halaykapusqa. Kay Rumikunaq wasinqa chaqrankuna hinallataqsa mana qhawarisqa kasqa.

Yanamayu ayliupiqa runakuna huch'uy qulqa wasiyuqkamas kanku. Kay qulqa wasinkupiqa ¡maymana kawsayninkutas waqaychanku.
Maytakunapas qulqa wasillayuqtaq kanku.
Maytakunaq qulqa wasinqa allin hallich'asqa, tukuy ¡ma chhikapi chhikapi allin waqaychasqas kashan: papa huk k'uchupi phinaykusqa, mankakunapi ch'aki mikhuykuna allin waqaychasqa, ch'uñupas huch'uy t'uru pirwakunapi huch'uymanta hathun kashan. Ahinas tukuy ¡ma allin waqaychasqa Maytakunaq qulqanpiqa tarikun.
Wawakunaq mana apaykachanan hina hampikunata Maytakunaqa, wawakunaq mana taripananman hinas waqaychanku.
Mama Asunta Ana ususintin qulqa wasinta waykunku, hina mama Asuntaqa kawsayninkunata hukmanta huk qhawaran. Tukuy irria allin kashasqa hina, Ana ususinman wasi pillupi papa kuru hampi waqaychasqanta rikuchin:
—Ana, chhaqay lastiku wayaqapiqa "Aldrin" papa kuru hampin kashan. Chay hampitaqa mana qankuna apaykachanaykichischu, chay hampiqa runa wañuchiqmi. Qayna watas Hilawi llaqtaq huk ayllunpi hathun llaki runakunata qatiq kasqa: huk wasipis kinsa irqikunata tata maman saqiq kasqa. Kay irqikunaq tata mamanqa chaqratas purinkuman kasqa; hinas irqikunaqa sapallanku wasipi kashanku. Irqikunataqa yaraqanchari, hinas kay
6
wawakunaqa hak'u lawata wayk'ukunku. Mankaman hak'u qaywiykusqankuqa manas t'impurimuspa punkinchu, hinas astawan hak'utaqa yapaykunku, chaypiwanpas lawaqa q'altillapunis kashan. Wawakunaqa yaraqaymanta kaspa hinatachari mikhupunku. Unay pachamantas kay wawakunaqa sullk'amanta kuraq wiksa nanaymanta qaparinku. Wiksansa kay wawakunataqa ruphayta qallarin. Anchatapuni qaparinku, hinas huk ayllu masrnku runa chaqra patata tata mamanman willaq purin. Kay irqikunaq tata mamanku chayamunankamaqa, ¡skaynin sullk'apacha irqikunas pampapi sunt'ispa wañupusqaña. Kuraqkaqtaq yastallaña qaparishasqa: "iUnuta quway tatay! ¡Wiksaypin rupharqushawan!", nispa. hinas tatanqa:
—	¿Imatataq mikhurqankiri?— nispas tapurin.
Hiñas irqiqa:
—Hak'u lawatan wayk'urqayku— nispallas rimarqun.
Mama Asuntaqa Ana ususintinsa qulqa wasinta allinta wisq'aykapun. Chay p'unchaymantataqsa, ¡maraykuchus kawsaykunata chhikapi chhikapi waqaychana, chaykunata Ana allinta yachapun.
AHINATAS MAMA ASUNTA KAWSAYNINKUNATA WAQAYCHAN
Mama Asuntaqa ancha yachaysapa warmi: mana payqa ch'uñuta ¡smuykuchinmanchu, mana payqa aychata asnaykuchinmanchu, mana payqa ch'aki mikhuynmkunata huk'uchawan mikhuchinmanchu, mana payqa q'aytukunata thutaykuchmmanchu. Mama Asuntaqa allintas kawsayninkuna waqaychayta yachan; h¡nallataq wawankunamanpas kawsaykuna waqaychayta alHnta yachachin.
Mama Asuntaqa chaqra huqariyta tukuspa papata allinta akllan, hinaspa punta puntatá, wakinta waqaychan, wakintataq ch'uñuchan.
—Muhupaqqa mana k'irisqa allin papatakama akllana; mana chayqa muhu papas ¡smurinman. Kuru papakunataqa wayk'ukunapacha utaq ch'uñuykunapacha, mana chayqa kuruchari tukurqapunman. Ch'uñuta
7
ruwanchis hinaqa allinta saruna, allinta ch'akichina, allinta wayrachina, hinaspataq t'uru pirwapi, mana chaytaq kustalakunapi ch'akita waqaychana— nispa mama Asunta wawankunantin ch'uñu huqarisqanta qulqa wasinpi waqaychashan.
—Allin qasaq hap'isqan ch'uñuqa wata watapas allillanpuni kakushan, ichaqa wata wata waqaychanapaq ch'uñu allin ch'aki kanan— nispa nillantaq.
Mama Asunta wawankunantin qulqa wasinpi kunan kashan, hina wawankunata nin:
—Wawakuna, mikhuykunataqa allinta waqaychakuna. Chayrayku papataqa allinta akllana punta puntata; hinaspataq chhikapi chhikapi huch'uy phinakunapi papata waqaychana. Papa waqaychanapaqqa pampaman ichhuta allinta mast'ana, chay patamantaq hathun muña yurata mast'anallataq, muña pataman papata churanchis, hinaspataq ichhuwan qataykapunchis papa mana q'uyurananpaq. Muñaqa kurukunamanta papata hark'an. Wakin runaqa papa chawpiman isañu q'allasqata churanku. Isañupas muñapas haya, chayrayku
kurukunata qatirparin. Mikhuna papalla kaypiqa, muhu papaqa muhu wasipi punta punta allin waqaychasqa kashallantaq— nispa.
Hinaspas mama Asuntaqa wawankunaman ch'aki mikhuykuna waqaychasqanta rikuchillantaq, hinas:
—Kay tinahakunapiqa ch'aki mikhuykunata waqaychani. Wakinpi kiwna, wakinpi qañiwa, wakinpi siwara. Kay ch'aki mikhuykunataqa kirpasqata kay tinahakunapi waqaychani mana huk'ucha waykurqunanpaq, mana kurukuna waykurqunanpaq. Ichaqa tinahapi waqaychanapaq, ima mikhuypas allin ch'aki kanan; mana.chaytaq ismurinpas utaq wiñarqamun. Nuqa warmallaraq kashaq kani hina, mana allin ch'akichisqa qañiwata huk mankaman waqaychaykuq kasqani, unaymanta qhawaykuni hinataq, qañiwa Ilapa!lan ch'illkirarqusqa, hina chay qañiwata khuchipaq wayk'upuq kani— nispa asikuspa wawankunaman mama Asunta willan.
Kay qulqa wasipiqa tukuy ima kananpi kashan, mana ¡mapas minusqaqa kanmanchu.
—Chalunata ruwayku hinapas allinta kachita churayku, allinta qasachayku, hinaspataq allinta ch'akichiyku; mana cñayqa asnarinman, hinaspataq chhichiranka wachaykunman. Chhichiranka wachaykun hinaqa, kurukuna chalunata suqrurqapun. Chayrayku chalunataqa ch'akita warkhusqata waqaychana.
H¡nallataq kachita, uchuta, hampikunata, q'atawita, wirata ima allinta waqaychani; mana qhillichakunanpaq wakinta mankapi wakintataq warkhusqata— nispa mama Asunta wawankunaman kawsayninkuna waqaychayta yachachin.
—	Rikushankichis hina, kay k'uchupiqa mikhuna kawsaykunallata waqaychani. Mana hayk'aqpas kaypiqa "papa kuru wañuchiq" hampikunapas ima wak hampikunapas kanmanchu. Q'awapas mana kaypichu, q'awaqa hawapi sumaq arkusqa kashan; wayk'unaqa mana hayk'aqpas pisinanchu, wayk'unataqa timpunpi pallakamuna, hinaspataq ch'akita allinta ichhuwan pakasqata waqaychakuna— nispa nin mama Asunta.
Tata Maytaqa wirta kanchanpi, siwiIlata allinta urichisqa. Mama Asunta kay siwillataqa wakinta q'umirta mikhun, wakintataq waqaychananpaq puquyta tukuchin. Siwillaq chupan ch'akispa q'illuyapuqtintaq hina, mama Asuntaqa siwiIlata t'irarparin, t'irarparispataq h¡nallata iskay kinsa p'unchay wirtapi ruphayman saqin, hinaspataq chupanmantakama simp'arquspa siwillataqa warkhusqata waqaychan. Ahina waqaychasqa siwillaqa suqta killa ima mana ismunmanchu.
Mama Asunta qhatumanta sanawrita ashkhata rantikamun. Sanawritaqa pisimanta pisilla mikhun. Sanawri mana ch'akirqunanpaqtaq, mama Asunta qulqa wasinpi mayu ch'aki aquta churakun; sanawritaqa raphinkunata t'iraraspakama hukmanta huk aqu ukhuman mana tupanakuqta hina waqaychan. Mama Asuntaqa aqu ukhumantas sanawrita munasqanta wayk'ukunanpaq hurqurikamun. Chay sanawriqa huk killa iskay killa ima hallp'amanta hurqusqapas kanman hina kakushan.
Hinatas mama Asunta wawankunantin qulqa wasinta qhawaranku, hinas manaraq llu'qsimushaspa hukkaq k'uchuta chimpaykullantaq, hinas wawankunata nin:
—Chhaqay k'uchupiqa mikhuykuna kashan; kay k'uchupitaq wak kawsaykuna: hina willma, hina p'acha, hina q'aytu kashallantaq, chhikapi chhikapi allin waqaychasqa, pirqakunapitaq muñata churani, thuta mana mirananpaq. Wasi pampaqa mana hayk'aqpas huq'u kananchu, chayqa mana allinchu. Kawsaykunataqa pampaman rumita mast'aspa q'ara qarata mast'aspa waqaychakuna— nispa.
Qhawarishanchis hina, mama Asuntaqa ancha yachaysapa warmi: uman ukhullapi kashan ñawpa machulanchiskunaq yachayninpas, kunan musuq allin yachaykunapas.
AHI NATAS MAMA ASUNTA UNQUSQAKUNATA QHAWAN
Maytakunaqa mana ancha unqunkumanchu, unqunku chaypas ratulla alliyanku. Mama Asunta hina qusanman hina wawankunaman allinta mikhuchin; chayrayku wasimanqa mana unquy waykunchu. Qayna wata Maytakunaqa kinsa kutilla unquq kasqaku: q'icha unquy Ana ususinkuta paray killapi hap'iq kasqa; papa hasp'iy killapi Piwru churin chiri wathiyata mikhuspa phiyuchachikusqa; aya marq'a killapitaq tata Mayta tutakama chaqrapi llank'aspa uhuwan unqurqan. Yachashanchis hina kay unquykunaqa mana hathun unquychu, kay huch'uy unquykunaqa pitapas hap'illanpuni. Mama Asuntaqa allintas unquqninkunata qhawan; chayraykusunquqninkunaqa ratulla alliyapunku. Mama Asuntaqa ahinata unquqninkunata qhawan;
Mama Asunta wasinpi pitapas unqusqata hina qhawarispaqa mana llank'achinmanchu, aswanpas samachin. Ruphaymantapas hark'an, chirimantapas hark'an. Pitapas unqusqata hina rikuspaqa pisillata mikhuchin, ichaqa hampi unuta chaninta uhachin. Unqusqa runa mikhun hinaqa, yanqhapaq mikhun; mikhusqanqa astawan ukhunta pisipachin. Mama Asuntaqa unqusqa runata fíawpaqta puñuykuchin. Wawakuna puñunapi mana kayta munanchu hinataq, mama Asuntaqa ahinata nin:
—Irnistu tiyuykichispaq awtun mana puriyta munanchu hinaqa, mana muña mana munachu awtuta
8
purich¡n; aswanpas awtuta samachin, allinta qhawan, hinaspataq unquyninta tarispa, allinta hampin. Ahinallataq ukhunchisqa unqun hinaqá mana allinchu, mana llank'ayta atinchu, hináqa ukhunchista thallachina, .^ukh un chista samachina, hampina alliyanankama— nispa.
Ima unquychus kasqanta yachaspataq, mama Asuntaqa unqusqaman pisiIlata mikhuyta pisimanta pisi qaran.
Pipas unqusqa kaqtinqa mama Asunta mana hayk'aqpas wira aychayuq, hawasniyuq, ch'uñuyuq, phiryusniyuq kaltutaqa qaranmanchu; nitaq kisutapas runtutapas unqusqamanqa mikhuchinmanchu. Kay mikhuykunaqa rumi hina unqusqa runaq wiksanpi churarayakushan.
Mama Asuntaqa unqusqa runakunapaq wayk'uyta allinta yachan; mana hayk'aqpas haqt'ayuq mikhuytaqa unqusqa runaman qaranmanchu. Unqusqa runapaqqa kaltuta wayk'upun kiwnamantapas, siwara
hak'umantapas; mana chaytaq arusmanta, ¡chaqa mana haqt'allayuqtapuni. Mana hayk'aqpas unqusqamanqa uchuyuq mikhuyta qaranmanchu. Unqusqamanqa pisillata mikhuchin, chaytapas pisimanta pisilla. Runa nishutapuni unqun hinaqa, mama Asunta mana wak runakunaman unqusqaq mikhusqan chuwapi qaranmanchu; unqusqa runaman mikhuchispaqa makinkunatapas allinta maqchikun, qhali runakunaman unquy mana q'ipiykunanpaq.
Unquqninkunaman mama Asuntaqa pisil lata mikhuyta qaran, unqusqa runamanqa chaninta unu q'uñita uhachin. Unqusqa runaqa mana alkurta uhananchu. Kaphi unupas ' unqusqapaqqa mana allinchu. Unqusqamanqa pampa
hampikunata, yunka hampikunata t'impuchispa ña ratu ña ratu uhachina, IlaphiIlata, mana hayk'aqpas chiritaqa.
Mama Asuntaq wasinpi pipas anchata unquqtinqa, mana pipas ch'aqwanchu; unqusqa allin samakunanpaq. Unqusqa runa puñunapi wikch'urayashaqtintaq, wayra phukuykunanmanta hark'ana. Unqusqa runa puriyta atishanraq hinataq, sayarichina, huk chhikanta puriykacharichina. Unqusqa runataqa q'uñishaqtin hawata pusana; chaykamataq puñunankunata allinta thalaraspa sumaqta hallich'apuna, wasitapas huk chhikanta ch'aqchurispa sumaqta picharquna. Mama Asuntaqa ahinallatapuni ruwan. Unqusqa runa hump'ishan hinaqa, mama Asunta mana hayk'aqpas unqusqata hawamah pusarqunmanchu. Unqusqa runa yupata hump'in hina, mama Asuntaqa wak p'achata unqusqaman churan; mana chiri p'achataqa churanmanchu, aswanpas ruphaypi q'uñirichispa, mana chaytaq sansapi imakunallawanpas q'usñirichispa. Unqusqata mana wayraykuchinmanchu p'achanta muraspa. Mama Asuntaqa unqusqakuna qhawayta allinta yachan; chayrayku unqusqa runataqa allinta puñunanpi ch'uwin, ichaqa mana Ilasa chusikunawanchu unqusqáta atirqun. Unqusqa runaq chakinkunata allinta ch'uwin; 
mana hayk'aqpas unqusqa runaq chakintaqa chiriyachinmanchu. Unqusqa runa hisp'akun ch'aki 'hisp'aytapas utaq unu hisp'aytapas hinaqa, mama Asunta wikch'uchimunpacha, mana kikin wasipiqa kachinmanchu.
Mama Asuntaqa unqusqakunata allinta qhawayta yachan, mana payqa hayk'aqpas unqusqa runaq ñawpaqinpi phiñakunmanchu nitaq k'amikunmanchu; chayrayku llamp'u kayninqa astawan unqusqata hampin.

Yanamayu aylluq umanpis wak ay Mu kallantaq; kay aylluqa Hanansaya nisqas.
Hanansaya ayllupis huk p'unchay huk asu wawa wañusqa. Kay wawaqa kinsa killallayuqraqsa karqan. Kay wawaq mamanqa sipasllaraqsa kasqa. Kay wawaqa chay sipaspaq kuraq wawansa karqan. Kay wawaqa wiras wiñasharqanpas, manas paqarimusqanmantapacha unqunmanchu karqan, qhali wawasari kanman karqan.
Huk p'unchayllas mana allinchu karqun, manas samay atiq hinachu, hinas mamanqa: "¿Imataq kanmanri? ¡Chiriwanchari pasarquchini!'', nispallas allinta k'iruykun, hinallas kapun.
Nishanchis hina, kay wawaq mamanqa warmallas, hinaqa manachari wawa unquchiyta yachanraqchu. Wawataqa maman chiriwanchari pasarquchin, wawataqa qhuñachari sinqanmanta hich'akamun, chaytachari mamanqa mana alIintachu picharan. hinas wawaq sinqanpiqa qhuña ch'akispa ch'akispa qulucharkukusqa. Wawaq sinqanpi quluqa manachari wawata samarquchipunchu, hinas wawaqa wañupusqa. Kinsa killayuq wawaqa manaraq siminta samayta atinraqchu, kinsa killayuq wawaqa sinqallanta saman. Sinqan llupharqukun hinaqa wañupullanmanpuni ari.
Hiña Hurinsaya ayllupi, hina Yanamayu ayllupi, hina Hanansaya ayllupis wawaq wañusqanqa yachakun. Kay wañuq wawawan mita wawakunaq mamanqa pasaqtas
9
manchharikunku chay wawaq wañusqanmanta. Chay wawaq wañusqan p'unchaymantas mamankuqa sapa p'unchay wawankuq sinqanta sumaqta pichanku. Tata Maytaq wasinpis Satuka tiyallantaq. Satukaq wawanqa chay wañuq ¡rqiwan mita mitas karqanku, hinas Satukaqa Lurinsu wawanta mancha mancharía uywashan. Satukaqa chay asu wawaq wañusqanta yachaspas,'.wawanpaq sinqanta allinta picharan.
Ahinatas Satuka wawanpaq sinqanta picharan:
Kuska haru t'impusqa unumansa iskay sut'uy alkurta sut'uykuchin, chaymantaqsa huk chhikan kachita silluwan hap'ispalla churaykun. Kay unu llaphiyan hinas, huk huch'uy ñañu sinkhaman willmata pichuykurispa, chay unuwan wawaq sinqanta picharan. Sapa kutis kay sinkhataqa chay alkurniyuq unupi chapurina, allinta wawaq sinqan chullurin hinataq, sumaqta wawaq sinqantaqa picharana. Wawaq sinqan qhuña hunt'a kashan hinataq, wawata "hach'iw" nichina. Wawa hach'iw ninanpaqtaq, wawaq sinqanman huk chhikan piminta kutasqata churaykuna. Wawa hach'iw nin hinaqa, qhuñata wikch'umun; chay qhuñata picharanapacha.
Mana wawaq sinqantaqa qhuñaqa lluphananchu. Qhuña wawaq sinqanta lluphan hinaqa wawa wañupullanmanpuni. Wawaq sinqan qhuñawan lluphasqa kashaqtinqa, Satuka lichinta wawaq sinqanman huk
chhikanta ch'awaykurin: lichiqa qhuña quluchasqata chuIlurichin hinaspataq tuyurquchimun.
Satuka wawan q'ipirisqa uywa michiqpas purin, utaq chaqrata purin hinapas, wawantaqa ñawpaqmantañas hampiran: uyanta wirawan huk chhikanta hawirarin mana ruphay rupharqunanpaq. Satukaqa hina chirimanta hina ruphaymanta wawanta qhawan. Chiripi purinanpaqpas ruphaypi purinanpaqpas, wawantaqa huk chhikan wirallawanpunis uyanta hawirarin. Ima llank'ananpas kan hinaqa, wawanta llanthuman puñuykuchin; mana chaytaq imallawanpas tultuykun.
Yanamayu mamakunaqa Satuka hinallataq manchakunku wawanku maqchirquyta. Wawata maqchinku hinaqa "uhu unquy hap'inman", nispa mana maqchinkuchu. Wawayuq warmikuna wasipi qaynanku hinataq, huk hathun llatapi unuta q'uñichinku, hinaspataq chay q'uñi unupi ruphay uras wawata thiqnimanta uraniqllaman unuwan maqchiranku. Wawata unúmanta hurquspataq allinta p'istuykunkupacha mana chiri pasarqunanpaq. Wawata maqchispaqa makintapas maqchirallankutaq, wawaq wallwak'unkunata sumaqta picharanku, atikuqtinqa maqchirallankutaq mana llilliykunanpaq, mana ch'iwiykunanpaq.
Hinallataq Satuka huch'uy wawanta ruphay uraskuna huk ratu p'acha patapi q'ara sikitapachalla thallaykuchin. Wawaq sikinqa q'umrinchari, chayqa wawapaq ancha allin.
Satukaqa wawan hisp'aykukun hina wawa p'achakunata qasi unullamantapas sapa atikuqtin aytirqullanpuni. Satukaq wawanqa t'.aqsasqa p'achawan k'irusqa mana waqaspa unay puñukun. Hisp'aykukusqan p'achawan wawata k'irunchis hinaqa, wawaq ukhun IIHIiykun, k'irku p'achankuna wawaq ukhunta ch'iwirachin.
Ahinata Yanamayu ayllupi Satuka wawanta uywan.
10
Yanamayu ayllu yachay wasipi, tata mamakuna huk hisp'ana wasita yachay wasi irqikunapaq hatarichisqaku.* Irqikunaq hisp'anan wasiqa yachay wasi kancha k'uchupi kashan, pirqaniq qhawarisqa, pirqaniq laru punkuyuq nillasunmantaq. Kay hisp'ana wasiqa manas yachay wasikunaq ancha qayllanpiqa kananchu, nitaq unu phuhuq qayllanpipas kananchu. Unu phuhumanta hisp'ana wasikamaqa chunka phishqayuq thaskiyllapas kanallanpunis.
Yachay wasi hisp'ana wasitaqa tata mamakuna ruwasqaku. Kay hisp'ana wasitaqa tata Antuñu ruwachisqa; tata Antuñuqa Yanamayu ayllupi "promotor de salud" payqa runakuna hampiq, payqa ukhunchista qhawan. Tata Antuñu Yanamayu ayllu runakunata ahinata nisqa:
—	Kay ayllunchispiqa sapanka runa huk hisp'ana wasita hatarichikunanchis. Runa hisp'ayqa huk chhikapi huñukunan; mana chaytaq runa hukmanta huk unquykusunman. Qankuna wasiykichispi hisp'ana wasita hatarichikuyta munankichis chaypachaqa, nuqa yanapasqaykichis: hisp'ana wasitaqa mana ñawsa hinachu may chhikapipas hatarichikusunman, hisp'ana wasitaqa huk kancha k'uchupi allinta qhawarikuspa hatarichikuna. Munaqtiykichisqa ruwaysisqaykichis— nin tata Antuñuqa.
Yanamayu ayllu yachay wasipi hisp'ana wasi ruwayta tukuspas, chay ch'isinpacha tata Maytaqa wasinpi
warminwan wawankunawan ¡mas hisp'ana wasi hatarichikunankupaq rimanakunku. "May chhikapitaq allin kanman'', nispas tata Maytaqa huk kancha qhipata ch'ikun. Chay qhawarisqan kancha qhipaqa manas ancha karuchu nitaq nishu qayllachu puñunanku wasikunamanta, hinallataq nitaq qayllachu nitaq karuchu unu phuhunkumanta. Wak rimaypiqa: unu phuhumantapas wasikunamantapas chay qhawarisqanku kancha qhipamanqa chunka phishqayuq thaskiypas kanman hinas. Hisp'ana wasi puñuna wasikunamanta nishu karupi kanman hinaqa, qillakusunman hisp'akuq puriyta, hinal lataq irqikunapas manchakunman tuta hisp'arakuq puriyta. Hisp'ana wasi ancha qayllapi kanman hinataq, millayta asnapayawasunman, unu phuhunchisman ima chulluykamunman.
Maytakunaq wasintas qhipantin p'unchay tata Antuñu hamusqa, hinas tata Maytata ahinata nin:
—Huk t'uquta unu phuhu t'uquta hina hasp'ikuy, qan sayaymanta huk chhikan yaparisqata, llank'akuspa waykuy atinaykita hina; chay husk'uq siminqa muyupas kayta atillan, tawak'uchupas kayta atillan, tawak'uchu hina simiyuq kaspaqa ukhukama tawa pirqayuq kanqa, siminpiqa sapanka pirqa huk sikya ¡malla kanan— nispa tata Antuñu nin. Tata Maytaqa kay t'uquta huk p'unchaypis ruwan.
Tata Maytaqa tawa kurkutas chhikachachaqtakama apamun (kurkutaqa k'aspi nillanchistaq).
Chay k'aspikunatas t'uqu ruwasqan pataman allinta pirqamanta pirqa iskaytakama chakaykun. Hinaspas chay k'aspikuna patapi wak huch'uy k'aspikunawanpas, llant'akunawanpas; mana chaytaq chunta rumikunawanpas kay t'uquq siminta sumaqta wisq'aykun, chawpinpitaq hisp'akunapaq hina, huk huch'uy t'uqullata puchuchin. Hathun t'uqu chakanapaqqa alIinpacha k'aspita maskharina; mana chayqa, p'akikuspa runantinpas halaykurqunman.
Qhipa p'unchaykunamanta tata Maytaqa t'uqusqan patapi pirqata huk punkuyuqta hatarichin. Chay pirqaqa huk runaq allin sayarinan hina. Kay pirqaqa nishanchis hina huk punkuyuq, chay punkunqa kancha pirqaman qhawashaq kanan. Pirqayta tukuspa, tata Maytaqa ichhuwan wasichan kay hisp'ana wasita.
Ahinatas tata Antuñu hisp'ana wasimanta parlan:
—	¡Tatay! Hisp'ana wasiykimanqa sapa iskay killamanta hina, huk chhikan usphata t'uqunman hich'aykukunayki mana millayta asnananpaq.
Qankunaqa phishqa runa kay wasipi tiyankichis, chay ruwakusqayki hisp'ana wasiqa kinsa watapi ima hunt'amunqa. Hisp'ana wasiykiq t'uqun hunt'amunqa hinaqa, patanmanta hallp'awan p'amparqapunki. Manaraq t'uquta p'ampashaspa, t'uqu chakasqayki k'aspikunata munaspaqa hurqukapuyta atinki; chay k'aspikuna allinraq
kashaqtinqa wak t'uquman churayta atiIlankitaq.
Hisp'ana wasiykiqa ahinallapas kayta atin, mana chaytaq punkuta churakuyta atillankitaq. Punkuta churaspaqa huk t'uquta pirqapi puchuchina; kay t'uquqa punku umapipas pirqakunapipas kayta atillan. Kay t'uquqa hisp'ana wasi mana asnatatananpaq— nispa.
Maytakunaqa tata Antuñuq simintas allinta hap'iqanku, hinas hisp'ana wasinkuqa mana asnanmanchu nitaq qhillipas kanmanchu.
Mikhuyninchisqa ancha allinmi

Huk paqarin Maytakunaq wasinpi mama Asunta mirintata wayk'ukusharqan hina, Huliku "ch'iqchi malita" wayna kuraqnin mama Asuntaqta chimpaykuspa nin:
—	¿Qayna p'unchay hinallataqchu kunan p'unchay mikhusun?— nispa.
Hiñas mama Asuntaqa ancha phiña:
—	¡Yaw, pampa misti! ¡Lluqsiy kaymanta! Qanri ¿imatataq yachanki?— nispas mama Asuntaqa Arikipamanta chayamuq sullk'anta qarqurqun.
Maytakunaq wasinpiqa llapansa mirintashanku. Huliku waynaqa patapi hump'iyuqraq mama Asuntaq wayk'usqanta mikhurqun, hinas yapachikuq purin:
—Astawan yapariway. ¡Misk'i kasqa!— nispa.
Hiñas mama Asuntaqa sullk'anman mikhuyta yapaykuspa:
—	Kunanrí misti, sapa p'unchay mikhusqanchis mikhuy ¿sumaqchu kasqa, manachu?— nispa nin.
Chayta uyarispas tata Maytaqa nin:
—	¿Imatataq mikhuyta munarqankiri? Kaypiqa maychus mikhunallanchistapunin mikhuyku. Kaypiqa hina chiri kashaqtin, hina qasa kashaqtin, Pachamamaqa tukuy imamanta allinta uywawanku, Pachamamaqa
11
sunqun ukhupi tukuy ¡mata urichipuwanku: hina uqata, hina ¡llakuta, papatapas punta puntata misk'imanta niqtin, hayamanta niqtin. Papamantaqa ch'uñu Muqsillantaq. ¿Manachu ch'uñuta munanki? iCh'uñutakamataq maypipas mikhunchisqá! hina wasipi, hina llank'anapi, hina puriypi. Mana ch'uñu kaqtin, ¿imatataq mikhusunman? Pachamamaqa sunqun ukhupi tukuy imata urichispa ari mikhuchiwanchis— nispa tata Mayta rimarqun.

—¡Huliku, uyarishanki hina, Pachamamaqa ancha sumaq nuqanchiswan! Tukuy imata nuqanchispaq urichipuwanchis, hina hallp'a ukhupi, hina yurapi. Kay Qullasuyupi ari hina kiwna mama, hina qañiwa mama paqariq kasqa. Yurapi uriq mikhuykunataqa awichunchiskunaq awichunkunapas uywallaqpuni kasqaku. Chhikaqa hina mama kiwnanchis, hina mama qañiwanchis yaqa runawan kuskachari kay Pacha patapi paqarimurqan. Kay mama mikhuykunata mikhuspas tata mamanchiskunaqa allin tulluyuq wiñaqku, allin kiruyuq kawsaqku. Kunanqa wiñachipullanchistaq hina siwarata, hina q'ala siwarata, hina hawastapas— nispas tata Mayta Huliku waynaman willan.

Hiña mama Asunta, hina Huliku, hina wawakunas tata Maytaq rimasqantaqa uyarishan. hinas mama Asuntaqa mikhuykunamanta rimaqta uyarispa ahinata parlakullantaq:
—Mana kaypiqa hallp'api uriq mikhuyllatachu mikhuyku. Kallantaq aychapas: tawa chakiyuq uywakunata ñak'aspa mikhunchis; mana chaytaq ukyamanta chalunata ruwanchis, llamamantapas paquchamantapas ch'arkita ruwanchis.
Rikushanki hina, mana tawa chakiyuq uywakunallatachu uywani; uywallanitaq wallpakunata, k'ankakunata, patukunatawan. Kay patukunaqa mikhuy puchukunata mana usuchinkuchu; aychantaq sumaq. ¡Huliku! Qayna wata chayamurqanki hina, quwita uywasharqani. Quwiqa qhillichan, pilunta putumichin, aychantaq millay wira, nishutataq mikhunku. Chayrayku patuwan chhalarqapuni. Nuqaqa chaykunallata uywani. Runaqa uywallantaqsa p'isaqatapas lluthutapas; nuqapas kay k'ita uywakuna uywayta munallaymantaq.
Khuchi uywasqaytapas rikullankitaq; khuchi aychaqa hayk'apas mikhuykuy rikuy: hina kankapi, hina chicharunpi.
Uywakunaqa mana aychallantachu quwanchis: wallpa runtun; hina waka, hina ukya Iichinta qullawanchistaq, uhanapaqpas, haqt'akunapaqpas, kisu atinapaqpas, utaq mantikiIla khiwinapaqpas.
Kaypiqa mikhullanchistaq challwakunata. Qanpas such'iq qhipan phawasqaykita, ¿yuyashankichu? Mana chayllachu, hina phawaq hina halaq waq'a uywakunata chakuspa mikhullanchistaq.
¿Chhika sapa p'unchay kasqan mikhuytakamachu mikhunchis?— nispas Huliku sullk'anta mama Asunta tapurin.

Hulikuq "¿qayna p'unchay hinallataqchu kunan p'unchay mikhusun?" nisqan hawas, mama Asuntaqa astawan ahinata rimarin:
—Pachamamaqa wawankunata sumaqta qhawawanchis. Q'atawi rumita sumaqta hallp'a patapi churapuwanchis; q'atawi mana kaqtin, ¿imawantaq wakcha runari kiwna lawata, qañiwa lawata wayk'uykukusunman? Hinallataq mana ch'aqu kaqtin, ¿imawantaq papata mikhuykusunman?
Kunan wirta kanchanchispi siwilla sumaqta wiñashan. Watapaqqa ripullutawan sanawritawan tarpuyta munashani. Kay wak mikhuykunawanchari hinaspaqa wak mikhuykunata wayk'ukullasaqtaq.
Kay Yanamayu ayllupi mana nuqaykuqa mana mayta lluqsispachu tiyayku. Wak llaqtakunata wak ayllukunata purillaykutaq, chaykunapi nuqaykuq urichisqaykuta, wak hallp'akunapi uriq mikhuykunawan chhalakamuyku: Qusqu runakunawan sarata willmawan chhalayku.
Imaynachus Arikipa llaqtaman chayamun, hinallataq kaymanqa arus chayamun, asukar ima chayamullantaq.
Hiñas Hulikuqa kay tukuy mikhuykunamanta rimaqta uyarispa:
—Arí, hinapuni kashanpas ari. Chaykunataqa qunqapusqaniña ari— nispa nin.

Maytakunaq wasinpiqa sapa p'unchay kaltuta mikhunku. Awisin p'unchaykuna wawakuna kaltuta mana munaqtinku, mama Asunta nin:
—	i Kaltuta allinta mikhuychis! ¡ Kaltuqa ancha allinmi! Imatachus ukhunchis allin kawsananpaq munan, chaytapachan kaltuqa apamun. H¡nallataq ukhunchisqa unuta munan. Chay unutan kaltuqa kawsananchispaq qullawanchistaq, hinaspa unumanta mana ch'akichikunapaq. Chayrayku wawa, ¡kaltuykita ch'uqurquy!— nispa mama Asunta wawakunaman kaltuta mikhuchin.
Mama Asuntaq rimasqanqa chiqapuni. Mama Asuntaqa sumaq kaltukunata wayk'un, hinallataq allin kaltukunata wayk'un. Mama Asuntaqa kay tawa kustalamanta mikhuykunata akllarispa kaltuta wayk'un:
Mama Asunta kaltukuna wayk'ukusqanmanta willawanchis:
1. Ch 'uñu kaltu
Mama Asunta mankata unuyuqta hast'aykun, chayman kachita churaykun siwillatawan. Hinaspa aychata maqilirquspa churaykun;aycha t'impurimuqtin, papa q'allasqata sara kutasqatawan churaykullantaq. Papa t'impurimuqtin, ch'uñu ch'aqisqata ch'irwaykullantaq. Hinaspa mama Asunta kay kaltu wayk'usqanta unay t'impuchin; manka apaqananpaq, huk chhikan t'akapata khakuykun hinaspataq q'uñishaqta hina wawankunaman, hina qüsanman qaran. Tata Maytapas mama Asuntapas uchu kutayuqta munaspaqa mikhunku.
2.	Phata kaltu
Mama Asunta mankata hast'aykun, mankaman huk chhikan kachita, siwilla kuchunaqasqatawan churaykun. Chay pataman llama ch'arkita allinta maqchirquspa churaykullantaq. Ch'arki t'impurimuqtintaq, mama Asunta siwara pilata allinta maqchispa mankaman churaykullantaq. Chay ch'arkipiwan chay siwarapiwan allinta phatanan. Siwara allinta t'impuriqtin, papa q'allasqata churaykullantaq. Papa t'impurin hinataq, huk chhikan ch'uñuta ch'irwaykullantaq. Hinaspa mama Asunta mikhuyta allinta chayachin. Kay phata kaltuta mama Asunta uchuyuqta q'uñishaqta qarakun.
3. Kiwna kaltu
Mama Asunta mankata unuyuqta hast'aykun, hinaspa siwillata yapaykun. Chay pataman aychata allin maqchisqata churaykun. Aycha t'impurimuqtintaq, kiwna pilata allinta maqchiykun. Aychantin kiwnantin allinta t'impunan; hinaspataq papata q'allaykun, ripulluta churaykullantaq; papa t'impurin hinataq, ch'uñuta ch'irwaykun. Kay tukuy ¡mata churaykuspa allinta chhallchachin. Mikhuy chayarqapun hina, huk chhikan t'akapata khakuykurispa qarakunpacha.
Mama Asuntapas qankunapas wak kaltukuna wayk'ukuyta yachallankichistaq. Chayraykuchari mana sapa p'unchaychu kasqan kaltutakama mikhunkichis.

Maytakunaqa Yanamayu ayllupi tiyanku. Mama Asuntaq Huliku sullk'anta huch'uyllataraq suti maman Arikipa llaqtaman pusakapusqa. Kunan Hulikuqa waynaña kashan. Hulikuqa Arikipa llaqtapi hayk'a watañachari tiyarqamunpas, hinaspas kunan Yanamayu aylluta kuraqninkuna watukuq hamusqa. Huliku waynaqa huk killaña Yanamayu ayllupi kashan. Huliku waynaqa wak kawsaykunatas hap'iqamusqa, manas payqa Yanamayu ayllupi yachakuq hinachu. Huliku waynaqa Arikipa llaqtapi hinas imatapas ruwapun. Mama Asuntaqa hinallas sullk'anta qhawan; ichaqa pisimanta pisis mama Asunta Huliku sullk'anta ayllu runaq kawsayninta allinta riqsichin.
Huk paqarin mama Asuntaqa mikhuyta wayk'ukushan. Irqikunas tutamanta yachay wasita ripunanku. hinas Hulikuqa mankakunata hukta hukta qhawaykun. Mama Asuntaqa manas imaninpaschu, sullk'anta hinallas qhawan hinasparaqsa nin:
—¡Misti! ¿Riqsinkichu chay mikhuyta? Chayqa kiwna lawa, q'atawiyuq kiwna lawa chaywankaman qanqa wiñaq kanki. Q'atawiyuq kiwna lawa ari tulluykikunata allinta wiñachirqan, q'atawiyuq kiwna lawa ari allin kiriyuqta uywarqasunki. Q'atawiyuq kiwna lawata ari awichunchiskunaq awichunpas mikhuq kasqaku. hina huch'uy hina hathun ari q'atawiyuq kiwna lawataqa mikhunanchis. Qanpas suti mamaykipaq huk chhikan kiwnata q'atawitawan apanayki. Suti mamaykiqa
13
q'atawiyuq kiwna lawamanta wañushanraqchari. Chayrayku kiwnata Arikipa llaqtaman apakunayki.
Ahinata mama Asunta q'atawiyuq kiwna lawata wayk'ukun:
Mama Asuntaqa phishqa runapaq hiña huk allinpacha chuwapi huk chhikan umayuqta kiwnata harwin; hiwnata harwispa allinta thihun, hinaspataq wayrachin, hinaspa usqhaylla qhunarqun.
Mama Asuntaqa mankata hast'aykun huk chhikan kachiyuqta. Kay unu t'impurimuqtin, kiwna aqallputa llapallanta sumaqta qaywiykun; mana quluyuq kananpaq pisimanta pisilla aqallputa hich'aykun, hinaspa allinta ñatun.
Mama Asunta aqallputa mankaman churaykuspa unav t'alachin, hinaspa q'atawi unu tupachisqanta huk chuwáta hiña hich'aykun, lawa q'illuyarimunankama. Chay pataman huk chhikan chayasqa wirata yapaykurillantaq.
Ahinata mama Asunta q'atawiyuq kiwna lawata wayk'un.
Mama Asunta ahinata q'atawiyuq qañiwa lawata wayk'ullantaq, k'ispiñutapas q'atawiyuqta huk chhikan wirayuqta ima ruwallantaq. Mama Asunta q'atawiyuq lawataqa wayk'ukullanpuni; chayrayku Maytakunaq wawankunaqa qhali wiñashanku.

Kay Qullasuyupiqa Ñapan runata unumanta ch'akiwanchis. hina huch'uyta hina hathunta: irqikunata unumanta ch'akin uywata michiqtinku, warmikunata unumanta ch'akin qhatuta ruphay p'unchaypi puriqtinku, qharikunata unumanta ch'akin chaqra llank'aq puriqtinku. Llank'aspa hump'inku hinataq ninku:
—Simiy hayataq ch'akitaq— nispa.
Llapan runa yachallanchistaq mana qhilli unu uhananchistaqa, asnarisqa unu mana uhananchistaqa. Chay unukunaqa unquchikuq kasqanta yachallanchistaq. Chayrayku mana allin unuta tarispaqa hina unu ch'akiymanta kanchis.
Unumanta ch'akichikuspaqa uhanallapunis, manas allinchu unumanta ch'akishasqa mana unu uhayqa; chaytas allinta yachan mama Asuntaqa. Unumanta ch'akisqa kashaspaqa, mana unuta uhanchis hinaqa, unquykusunmansa. Chaytas mama Asuntaqa mamákunaq huñukuyninpi uyarimusqa. Chaypis ahinata nimusqaku:
—Pitapas unumanta ch'akin chayqa, ukhun ari unuta mañakun. Mana runapas, nitaq mayqin uywapas, nitaq mayqin mallkipas mana unuta uhaspaqa kawsasunmanchu. Huk runa p'unchay p'unchay mana unuta uhanchu hinaqa, wañuyta atin. Runaqa unutapas imatapas uhanallanchispuni. Chay unuqa ukhunchista maqchin, hinaspataq ukhunchispi qhillikunaqa hisp'aywan kuska lluqsipun. Pichus pisi unullata uhan chayqa, pisillata hisp'allantaq. Ukhunchisqa pisi maqchisqa tarikun, qhillíkunataq ukhunchispi kakushan.
14
Chayrayku Maytakunaq wasinpiqa uhanapaq, unu ch'akiypaq ¡ma kashallanpuni ¡mapas: mama Asunta kaltuta ch'isin paqarin wayk'un, utaq hampi unuta t'impuchin; mana chaytaq aqhata ruwan. Chayrayku qusan llank'anamanta chayamun hinaqa imallatapas uhanpacha; wawankuna yachay wasimanta chayamun hinapas, aqhatapas hampi unutapas uhankupacha. Chayrayku Maytakunaq wasinpiqa mana pipas nint:hu: "simiymi haya" nispapas nitaq "simiymi ch'aki'' nispapas. Mama Asuntaqa sumaq aqhata ruwayta yachan.
Ah ¡nata mama Asunta aqhata ruwan:
Mama Asunta wawa chhuqlluta Qusqu runakunamanta chhalakun, hinaspataq kay wawa chhuqllukunata muchharquspa, hiña q'umirllata huñuta waqaychaykun. P'unchaymanta p'unchay kay huq'u saraqa q'uñirin, hinaspataq chillkirimun. Kay sara chillkita mama Asunta h¡nallata ch'akichin, hinaspataq huk chhikanta kutarin. Mama Asuntaq kay ruwasqanqa "wiñapu" nisqa sutiyuq. Mama Asunta kay wiñaputa huk phutquta hiña huk mankapi t'impuchin. Kay wiñapu manka t'impuqman churaykuyta atiliantaq piñas qaratapas, mana chaytaq latánus qaratapas. Kaqtinqa yana saratawan t'impuykuchiyta atin. Kay unu allinta t'impun hiña, ch'umarqapun huk p'uyñuman. Mama Asuntaqa huk chhikan siwarata kutarquspa t'impuchillantaq, hinaspa chay siwara aqallpu t'impuchisqanta p'uyñuman ch'umaykullantaq. Kay p'uyñuta allinta kirpaykuspa iskay p'unchay puqunanta suyan. Munaspaqa q'illu asukarta yapaykurin.
Inkakunapas aqhallatapuni uhaq kasqaku. Qanrí ¿aqhata uhankichu manachu?

Qayna wata tata Mayta kumpayrin napaykuq Arapa llaqtata purisqa. hinas tata Maytaqa kumpayrinpaq wasinpi sumaq wirtakunata rikusqa. Tata Maytaqa manas hayk'aqpas ahina siwilla wirtata kay Qullasuyupi rikuqchu kasqa.
—Arikipaq q'uñi yunkankunallapichari siwillaqa sumaqta urin— nikusharqanimari. "Kaypipas siwillaqa Arikipapi hinamari urikushasqa'', nispas tata Maytaqa kumpayrinpaq siwilla chaqranta qhawarin.
15
Tata Maytaq kumpayrinqa Arapa llaqtapi mana siwiIlallatachu uywasqa; wirta kanchanpi uywallasqataq lichuhasta, ripulluta, sanawrita, wak mana riqsisqa mallkikunatawan. Paray timputaq karqan chayqa, kay chaqrakuna pasaq munaysa karashaq kasqa.
Hiñas tata Maytaqa kay wirtakunata qhawarispa, humpayrinta nin:
— iKumpayri! Kay mallkikunata wasiypi rikurquyman— nispa.
Hiñas tata Maytaq kumpayrinqa:
—Munaspaqa, wasiykipipas maypipas ruwakullawaq ari wirtataqa. Mallkikunaqa qasamanta qhawanallan, unutataq mana hayk'aqpas pisichinachu— nispa kumpayrinqa tata Maytata nin.
Hiñas tata Maytaqa Arapamanta Yanamayu aylluta kutimuspapacha, hallp'ata wirta kancha ruwakunanpaq qhawarin. Tata Maytaqa huk kancha k'uchutas wirta kanchapaq qhawarin. Tata Maytaqa kinsa thaskiyta hanaqman kinsa thaskiyta kinraymansa hallp'ata kancha k'uchupi tupurqun. Hinaspas kay hallp'ataqa muyuriqta hiña rumiwan, hiña t'uru tikawan lawkharqun mana uywakuna waykunanpaq; kay wirta kanchataqa qunquri taripaykamas lawkhan.
Hinaspas tata Maytaqa chay kancha ruwasqan ukhu hallp'ata chakmarqun, hinaspataqsa allinta k'urpakunata k'uparqun; kay hallp'aqa sumaq hallp'as kasqa. hina tata Maytaqa huk chhikan ukya wanuta usphatawan chay hallp'aman chharquykun. Hinaspas qhatuta siwilla mallki rantikuq purin. Qhatumanta kutimuspapachas tata Maytaqa hallp'a mutasqanpi wachukunata ruwan; huk wachumanta huk wachumansa huk chakita saqin.
Hinaspas mallki rantimusqanta hukmanta huk wachu patapi tarpun: wachu patapis huk huch'uy t'uquta ruwan, chaymansa siwilla mallkita yuyayllawan churaykun, hinaspas huk chhikanta hallp'ata ñit'iykurin. Sapa siwilla mallkitaswachu patapi huk maki t'aqllimanta hina tarpun.
Siwilla mallkita tarpuykuspaqa unuwan allintas qarpan. Paray timputaq kashan chayqa qhipa p'unchaykunamanqa manas siwilla tarpusqantaqa unuwan qarpapunñachu.
Tata Maytaq siwilla mallki tarpusqanqa allintas wiñarqamun. Tata Maytaqa kinsa killa ukhumanta q'umir siwiIlata mikhunpachas. Wakintataqsa wiñayta tukuchin: si’willaq raphinqa p'unchaymanta hinas q'illuyan.
Hinaspas kay siwillakunataqa hasp'ipun, hinaspas simp'asqatakama qulqa wasinpi warkhusqata waqaychakapun.
Tata Maytaqa siwilla wirtanmanta allintas chaskin; kusisqas tata Maytaqa kashan. hinas:
—Watapaqqa wirta kanchayta hathunyachisaq, chaypitaq sanawritawan ripullutawan tarpusaq— nispas yuyaykun.
81

Mama Asunta kisu ruwayta allinta yachan. H¡nallataq lichimanta tukuy ¡ma ruwasqanpas lichi h¡nallataq, chaykunata mama Asunta allinta yachan.
Yanamayu ayHupiqa chirawi killakunapi pastuqa q'illuyarqapun; chayrayku uywakunaqa pisi lichillayuq kanku. Paray killakunapiqa allin pastu ikhurimun; chayrayku uywakunaqa ashkha lichiyuq. Maytakunaqa hina wakata hina ukyata ch'awanku. Lichimantaqa kisuta ñit'inku.
Mama Asunta ahinata kisuta ñit'in:
Mama Asunta lichi mankata allinta maqchin. Chay mankapi iskay, kinsa p'unchay lichi ch'awasqanta tantan. Lichi tantana mankaqa allin maqchisqa kanan; mana aHin maqchisqa kaqtintaq, lichi puqurqapun; chay puqusqa lichitaqa kuwahu mana hap'ipunchu.
Mama Asuntaq hina paqucha uñanpas, hina ukya uñanpas wañun hinaqa, kay uñakunaq wiksanta sumaqta waqaychan. Huk chhikan kachiyuqta waqaychan. Mama Asunta ukyata ñak'akun hinaqa, kay ukyaq qhiqinta huk chhikan kachiyuqta waqaychallantaq.
Mama Asunta huk huch'uy mankapi huk chhikan suyruta kachiyuqta churaykun. Chaymantaq huk chhikan ukya qhiqitawan huk chhikan uña kuwahutawan churaykullantaq, hinaspa iskay, kinsa p'unchay puquchin. . Kay suyru unuqa lichi kuwahunapaq allin kanqa.
16
Mama Asunta lichi tantasqanta q'uñichin, hinaspataq kuwahu unuta huk chuwata hina chay lichiman hich'aykun, hinaspa lichi mankata chiriyachipun. Unay pachamanta lichi kuwahusqa mankata qaywirin, suyrun akllarqukun hinataq, kisu masata allinta q'apinaqan, hinaspa kisuta atinpacha.
Mama Asuntaqa istirakunata t'ipakunata ima allinta maqlliran, hinaspataq huk t'ipata pampaman mast'aykun. Chay patapi istirata pilImurispa churaykun; hinaspataq kisu masata allinta ch'irwaspa istiraman ñit'iykun, huk chhikan kachita chay pataman churaykun. Patanmanqa wakmanta kisu masata ch'irwasqata churaykullantaq, hinaspa allinta ñit'iykun; patanmanta huk t'ipatawan churaykuspa wak kisukunawanpas utaq huk p'alta rumiwanpas atiykun.
Mama Asunta huk p'unchaymanta iskay p'unchaymanta hina kisuta istiramanta hurqun, hinaspataq huk chukchawan kisuq muntiranta kuchuran. Kay kisu kuchura patapiqa maqanakunkuraq mama Asuntaq wawankuna. Kay kisutaqa mama Asunta wasi pillupi ch'akichin.
Kisuta atispaqa, mama Asunta Iichi suyruta mana wikch'unchu. Kisu ruwasqan, lichi suyrutaqa t'impuchin. Chay suyru t'impuchisqanta mama Asunta wawankunaman sara hank'atawan qaran. Mana chaytaq, chay suyru t'impuchisqanta huk pañupi ch'umarqun, hinaspataq rikisunta k'umpa k'umpata ruwan wawankunaq phiyanrinpaq. Rikisun ch'umasqan suyrutataq alqunman khuchinman ¡ma qaran.

Maytakunaq wawankunaqa tata mamankuq mikhusqanku mikhuyllatataq mikhunku. Maytakunaqa tutamanta allinta mikhuykuspa llank'aq puriripunku. Qhari warmi chaqrata ripunku, ¡rqikunataq uywa michiq ripunku; mirintankupaqtaq kasqan quqawitakama apakunku. Mama Asuntaqa wawakunaq kirunpaq hina, wawakunaq wiksanpaq hina quqawita sapa p'unchay ruwapun.
Mama Asunta kay quqawikunata ruwan:
1. K'ispiñu
Mama Asunta kiwnata harwin, hinaspa thihun, hinaspa wayrachin, hinaspa kiwnata qhunan. Mama Asunta kiwna qhunasqanta llaphi unuwan ñatun; huk chhikan kachitawan q'atawi unutawan huk chhikan wiratawan churaykuspa.
Kiwna hak'u allin masacharqusqa kaqtin, mama Asunta masata phalarin, hinaspataq huch'uychaqtakama makinpi ch'irwan. Ahinata llapan masata phalaspakama ch'irwan. Wakin masamantaqa t'antata hina p'ahuñakunata ruwallantaq.
Mama Asunta huk mankaman pisi unullata churaykun k'ispiñuq ch'usunpaq; chay pataman ñañu tisikunata churaykun, chay patamantaq hanana ichhuta mast'aykun. Hanana ichhu pataman p'ahuñakunata hukmanta huk churaykun. Chay patamantaq phala ch'irwasqanta manka hunt'ata churaykun, hinaspa iskay, kinsa papata
17
patanman churaykuspa mankata allinta t'impuchin. Papa chayapuqtin, k'ispiñu chayapullantaq; hina mama Asunta k'ispiñuq ch'usunta ch'umarquspa, k'ispiñu wayk'usqanta huk inkuña pataman thatarqapun, hinaspa chiriyachin. K'ispiñu chiriyapuqtin, wawakunapaq qusanpaq ima sumaqta wataykapun.
2.	Hawas phuspu
Mama Asunta hik'ita parichin, hinaspataq hawasta hank'an. Hawasta hank'ayta tukuspa, hawas hank'asqanta huk mankapi unutawan churaykun, hinaspataq t'impurichin. Kay hank'a unupi t'impuriqtin, mama Asunta ununta ch'umarqapun, hinaspataq kay hawas phusputa wawankunapaq quqawita churapun.
3.	Ch'uñu phuti
Mama Asunta mankata unuyuqta kachiyuqta ima hast'aykun, hinaspataq aychata ñak'anaqasqata allin maqchisqata mankaman churaykun, hinaspa t'impuchin.
Aycha t'impuqtin, papata mana q'allaspalla churaykun. Papa t'impurin hinataq ch'uñutapas utaq tuntatapas unumanta llawch'iykun, hinaspa chayanankama t'impuchin.
Ch'uñu phuti chayapuqtin, mama Asunta kaltunta wak mankaman ch'umarqun, hinaspataq ch'uñu wayk'usqanta chiriyarinanpaq thatarqun. Mama Asunta kay kaltu ch'umasqanta wawakunaman huk, ¡skay ch'uñuyuqta tutamanta qararparin. Wakin ch'uñu phutitataq mirintapaq inkuñapi wataykun.
Kay ch'uñu phutita huk chhikan uchu kutayuqta huk chhikan siwilla sarsayuqta ima, huk mantilpi phiyanripaq mama Asunta wataykun.
Tata Maytapas wawankunapas ch'uñu phuti kaltutaqa upillankupuni "ch'uñu kaltupi kallpaqa kashan", nispa.
Mama Asunta kay quqawi ruwasqallanmanta willashawanchis. Mana payqa chaykunallatachu ruwayta yachan. Yachallantaq siwarakuna hank'ayta, chiI¡ hak'umanta khiswira.thiqtiyta, hina papa, hina uqa, hina isañu wayk'uyta. Qankunapas wak quqawi ruwayta yachallankichistaqchari.
MAMA ASUNTA K'ITA MIKHUYKUNATA RIQSILLANTAQ
Maytakunaqa chaqrapi urichisqanku mikhuyta mikhunku. Yanamayu ayllupi tukuy ¡ma allinta urin: hina kiwna hina qañiwa, hina hawas hina siwara, hina papa hina uqa, hina ¡sañu hina ¡llaku. Hinallataq Yanamayu ayllupiqa k'ita mikhuykuna wiñallantaq. K'ita mikhuykunataqa Pachamama yaraqayninchispaq urichin.
Mama Asunta kay k'ita mikhuykunata allinta riqsin, imaynatachus mikhuna chaykunata allinta yachan. Kunan mama Asunta chaykunata.willawasun:
1. Chikurumanta
Llapan k'ita mikhuykunamanta astawan hathunpachakaqqa chikuru.
Mama Asunta wawankunapaq huch'uy lawk'anata rantipun, tata Maytataq wawankunapaq llama wich'uñata ruwapun.
Maytakunaq wawankunaqa uywa michiq purispa chikuruta hasp'ikunku, allinta maqchirqunku, hinaspataq misk'ita mikhunku ruphay p'unchay uras.
18
Chikuruqa puna urqukunapi wiñan. Q'atawi rumi rumipi, mana chaytaq, salla salla urqukunapi wiñan. Kay k'ita mallkiqa may maypi watantin wiñakushan; may maypitaq paray killakunallapi ikhurimun. Chikuruq raphinqa phishqa suqtalla huk qalluman rikch'akuq, chawpinpi ch'ulla t'ikallayuq, yuraq puka t'ikayuq.
Chikuruqa hallp'api papan, huk lumu papa hina urin. Chikuruq papanqa sanawriq papan hina. Kay chikuruq papanqa yuraq, ch'umpiniray qarayuq. Chikuruqtaqa kay papan ari mikhuna. Qaranta iqaqarispa mikhuna; chikuruqa misk'i, wakin hak'u; chikurutaqa hankullata mikhuna.
2.	Mama kiwnamanta
Mama Asuntaqa allinta mama kiwnata riqsin. Wakin runa mama kiwnataqa "ayara kiwna" ninku. Mama kiwnaqa uywasqa kiwna kasqallantaq. Muhullan hathunpachataq rakhupacha qarayuqtaq. Mama kiwnaqa mana tarpusqalla ikhurin. Mama kiwnamanta wak kiwnakunaqa paqarirqan. Mama Asuntaqa kiwna chaqranmanta q'umirtaraq mama kiwnata akllarqun; manaraq t'ikashaqtin, kaltu mankaman kuchunaqasqata churaykun. Mama kiwna wiñayta tukun hinataq, mikhuy atisqallanta t'iramun.
Mama Asuntaqa mama kiwnata anchata yupaychan:
—Mama kiwnataqa mana wikch'unachu nitaq ruphaykuchinachu. Mana mikhuyta munaspaqa, chaqrapi hinallata akllarparipun. Mama kiwnataqa munaq t'irakun, hinaspa apakun. Mana chaytaq, halaq animalkuna mikhukapun— nispa wawankunata nin.
Mama kiwnataqa uywasqa kiwnata hina allinta thihuspa mikhuna; mana chaytaq yupa haya. Mama kiwnaqa uywasqa kiwnawan kuska wiñallantaq.
3.	Pili imanta
Yanamayu ayllupiqa ¡maymana rikch'aq pillikuna wiñan, hina haya pilli hina unu pilli, hina wari pilli hina anananha pilli, wak mana mikhuna pilIikunapas wiñallantaq. Mama Asunta haya pillitaqa kulirina unquymanta hampikunanpaq mikhun; wakin pillikunatataq uywata michispa ruphay uras mikhun. Pillikunataqa wirnisantu p'unchaymanta chhaqayniqman chaninta mikhunku.
Mama Asunta pillitaqa wich'uñawan p'itarqun, allinta maqchirqun, hinaspa mikhun. Pillitaqa yuraq tuIluílanta mikhun. Q'umir raphintaqa wikch'upun. Pilli machuyarin hinaqa, sumaqta mut'usun, hinaspa t'ikan. T'ikayuq mut'usuqa haya, mana t'ikayuq mut'usuqa misk'i. Wari pilliqa hathun mut'usuyuq wiñamun. Pilliqa ashkha raphiyuq ñañu tunullayuq ima.
Pilliqa tukuy chhikapi wiñan, misk'i pilIikunaqa punakunapi wiñan. Pillikunaqa paray killakunallapipuni ikhurimun.
4.	Qimillumanta
Q¡milluq raphinqa mana riparaylla, ch'iñi t'uturapas kanman hinalla. Ichaqa saphin ancha rakhu, ancha raqt'atatasqataq. Qimilluq saphintaqa khuchikuna t'inqakun, uywapas makinwan tharwikullantaq; irqikuna yaraqaymanta kaspa qimillu saphitaqa hasp'ispa khamullanchistaq. Qimilluqa misk'i.
Qimilluqa pampakunapi wiñan, qimilluqa wikch'usqa qicha tiyanakunapi urin. Qimilluq raphinqa paray timpulla ikhurimun. Saphintaq hallp'a ukhupi sumaqta puquykushan, chirawi killakunapi.
Mama Asunta qimillu raphitaqa lawk'anawan hasp'irqamun, hinaspa allinta maqchirqun, hinaspa ch'akiykuchin. Qimillu saphi ch'akin hinataq, qhunarqunpas utaq kutarqunpas, hinaspataq unupi kay saphiq qarankunata tuyurquchin, hinaspa sumaq hak'u lawata wayk'ukun. Qimillu hak'uqa sumaq yuraq hak'u, pisillamanta allin punkiq hak'u.
5.	Apharu papamanta
Apharu papaqa tukuy chhikapi wiñan. Apharu papaqa k'ita papa; kay papataqa mana rit'ipas qasapas pisipachinmanchu. Apharu papaqa ruk'i papa. Apharu papaq raphinqa ruk'i papaq raphin hinallataq. Apharu papaqa qicha chhikakunapi allinta urin.
Huk chhikan rakhupachalla, ichaqa huch'uyllata wiñan, hinallataq huch'uychachaq papallata urin. Apharu papaqa may maypi huch'uy muhu papa chhikan urin.
Apharu papaqa paray timpullapuni wiñamun, ichaqa muhun hallp'a ukhupi puquykukushan.
Mama Asunta apharu papata hasp'ispa ch'uñuchan, hinaspataq mayupi tuntan. Apharu papa tuntaqa kaltupi sumaq llink'i llink'i.
6.	Uaytamanta
Llaytata runaqa "hamp'atuq runtun" ninku. Wawakunaqa unu pampakunamanta pallakuspa, huch'uy
quchañakunamanta pallakuspa, hina hankullata mikhunku. Llaytataqa "llulluch'a'' nillanchistaq. ' Llaytaqa unu sihakunapi kan, quchañakunapi kan, unu t'uhaykunapi kan.
Llaytaqa yana q'umir. Lliklla lliklla kallantaq, muruq'u muruq'u llaytakunapas kallantaq. Llaytaqa tukuy watapas kakushallanpuni, ¡chaqa chaninta ¡khurimun paray killakunapi.
Mama Asunta llaytataqa yaraqay killakunapi ch'uñuta hinaraq, quchañakunamanta pallarqamun. Wakinta hina huq'uta wayk'ukun. Llaytataqa ch'uñuta hina kaltu mankanman maqchiykun. Wakin llaytatataq munasqan uras wayk'ukunanpaq ch'akichikun. Llaytataqa allin haqt'ayuqta mama Asunta wayk'ukun.
Mama Quchapi kallantaq llaytaqa, Mama Quchaq llaytanqa ''qucha yuyu" nisqa.
7. Qapasumanta
Qapasuqa tukuy chhikapi wiñan. Qapasuq raphinqa ñañulla, ichaqa ashkha. Qapasuq raphinqa hallp'a patapi mast'atatasqalla.
Qapasuq saphinqa layuq saphin hina, ¡chaqa astawan rakhu, astawan hathuntaq. Qapasuq raphinqa paray timpullapipuni ¡khurimun. Mama Asunta qapasutaqa hasp'irqamun, maqchirqun, hinaspataq qaranta iqaqarqun utaq khiturqun, hinaspataq kaltu mankanman q'allaykun. Mama Asuntaqa qapasuta papata hinapas wayk'ukullantaq. Qapasu wayk'uqa k'amirakuq misk'i.
8. Sank'ayumanta
Imasmari imasmari kanman. . .
Warmalla sumaq puka pullirayuq,
Wiñayta tukuspataq hayk'apas malliriy,
Sasa taripay sipas, tata maman yawriwan allakuspa hayukuq.
¿Imas kanman?
Sank'ayu waraquqa hina uray hallp'akunapi, hina puna hallp'akunapi wiñan. Waraquqa tukuy wata wiñakushan, ichaqa papa tarpuy killakunalíapi t'ikan, hinaspataq kay t'ika allinta puqun, hina misk'i sank'ayu ikhurimun.
Sank'ayutaqa waraqu chawpimanta k'ilakunchis, hinaspa hankullata mikhunchis. Puqusqa sank'ayutaqa qaraywakuna mikhun, k'isimira mikhun. Uywa michiq irqikunaqa yaraqay killakunapi sank'ayuq qhipanta phawanku.
Mama Asunta kay tukuy k'ita mikhuykunata riqsisqa. Mana chayllataraqchu: riqsillasqataq hat'aquta, hat'aqutaqa yuyuta hinas kaltupi wayk'ukun; riqsillasqataq ¡llisuma qañiwata, kay qañiwatapas yuyuta hina wayk'ukullasqataq; riqsillasqataq k'uchuchuta, k'uchuchutaqa ch'aki quchañakunamanta irqikunas mikhunankupaq pallakunku; riqsillasqataq layuta, layutaqa yaraqay uras taqmakuspa khamunchis, hinaspa misk'inta ch'umunchis.
Mama Asuntaqa wak k'ita mikhuykunatawanraq riqsin. Mama Asuntaqa ancha yuspanrawan Pachamamaq urichisqanta mikhukun, mana wak runakuna hinachu p'inqakun.

Mama Asuntas huk ch'isi wawankunaman kay hawariyta willan:
—Huk sapa warmis kinsa churiyuq kaq kasqa. Kay ' warmiq churinkunaqa qilla maqt'akunas kaq kasqaku.
Huk p'unchaysa kay maqt'ankunata mamanku chakmaqta kachaq kasqa. Hinachari maqt'akunaqa chaqrata purinku, chaypis ch'isiyaq p'unchay pukllaykunku, hinaspas malay urasta wasiman kutipunku, "sayk'usqan kashayku allinta chakmarqamuyku", nispas; Mamankuqa kusikunchari, mikhuytachari maqt'akunamanqa qaraykun. Ahinas kapun.
Qhipa p'unchaykunamanqa chay warmi maqt'ankunata chakmay chapalluqtas kachallantaq; hinachari maqt'akunaqa chaqrata purinku, hinaspas ch'isin sayk'usqa uyayuq wasita chayapullankutaq.
—Qhipaqarqushanchis wawakuna, chaqrata tarpurqamuychis— nispas mamankuqa papa muhuta maqt'akunaman q'ipirichin. Allintas maqt'akunapaqqa quqawitapas sapa kuti hina churaykapun. Maqt'akunaqa papa q'ipirisqachari chaqra patata chayanku. Manas papataqa tarpunkuchu. Muhu papataqa wathiyarqunkus, hinaspachari mikhunku. Wakin puchuq papatataq qaqa patamantas warak'aspakama tukurqunku. Ahinatas kay maqt'akunaqa ch'isiyaq p'unchay chaqra patapi pukllaykunku, hinaspas ch'isin sayk'usqa wasita chayapullankutaq. Mamankuqa kusikunchari
19
"Wawaykunaqa chaqrata ruwanpushawanku", nispachari mikhuyta maqt'akunapaq suyachillantaq.
Anchataña pararipun hinas kay sapa warmiqa maqt'ankunata nillantaq:
—Qurachari papa chaqrata atiparqushan ¡Phawaychis chaqrata! ¡Papa chaqrata hallmarqamuychis!— nispa. Hinachari maqt'akunaqa pukllaq chaqra patata purillankutaq; wak chaqrakunaqa sumaqsa kashasqa, allinkaq chaqramantas maqt'akunaqa papata llawq'arqamunku, hinaspas tartillaña wasita chayanku: "¡Mamay! ¡Papa chaqraqa sumaqmi kashasqa! Kay hinata urishasqa", nispas maqt'akunaqa suwakusqanku papata mamankuman haywanku. hinas mamankuqa musuq papata hap'ispa much'aykun, "wawaykunaqa
sumaqtamari papata urichishasqaku; manapunichari mikhuymantaqa wañusaqchu", nispa.
Manañapuni ima kawsaypas kapunchu hinas kay warmiqa:
—Papata ankacharikamusaq, mayqintaq chaqranchisri— nispas wawankunata tapurin; hinas wawankunaqa:
—iMamay! ¡Arí! Ankacharikamuy, chaqranchisqa sut'i kashan. Chaqra patata chayanki, cháqrakunata qhawarinki: mayqin chaqrachus llapanmanta sumaq kashan, chaymi chaqranchisqa— nispa. hinas kay warmiqa chaqra patata chayan; chaypis maqt'ankunaq nisqanta ruwan. hinas warmiqa allinkaq chaqramanta papata huk q'ipita hinaña ankacharqusqa. hinas kay warmitaqa huk runa taripaspa maqan, hinaspas papa ankachasqanta qichurqapun:
—	¡Yaw qilla warimi! ¿Imanispataq chaqrayta suwakushanki?— nispa. hinas chay sapa warmiqa:
—Nuqaqa wawaykunaq chaqra ruwakusqantan hasp'ikushani— nispas tupakun. hinas chay runaqa astawan maqaspa:
—	¿Qan hina qilla maqt'aykikunari chaqrata ruwarqankuchu? Sapa chaqra patata hamuspa, pukllaqlla hamunku— nin. ■
Hiñas chay warmiqa waqakuspa wasinta ripun.
Wasita chayaspas, kay warmiqa wawankunata maqan:
—¿Llullakuyta yachasqankichis f? ¿Thallayta yachasqankichis í? ¿Suwayta yachasqankichis í?— nispas, kuraqkaq maqt'anta, chakinta p'akirkusqa; chawpikaq maqt'anta ñawinta t'uharquchisqa; chanakaq maqt'antataq chukchanta tukurqusqa. Kay warmiqa "¿Imatataq kayri yanakuni?", nispas wawankunata khuyapayaykullantaq, hinaspas mana mikhunanku kaqtin, phaka aychanta ñak'aqarqukuspas wawankunapaq wayk'upusqa. Chayta mikhuspas, wawankunaqa ahinata rimanakunku: "Runapaqraqchu chaqra kanman, kaytaraq ruwachiwanchis. Kunanqa llank'aq puririsun, 'chikchi
kasaq nuqa', ninsa kuraqkaq; 'qasa kasaq nuqa', ninsa chawpikaq; sullk'akaqtaq 'wayra kasaq nuqa', nispas llank'aq puririnku.
Hiñas chay p'unchayqa kuska p'unchaymanta chikchi chayaykun, hinas chay papa chaqrataqa llapallanta sunqu nanayta chaqurqapun; kuska tuta pasaymantas qasa qasaykun, pacha paqariytataqsa chay qasasqa papa raphikunata wayra supay hinaraq q'alata phukurparipun.
Chay p'unchaymantas chikchi, qasa, wayra ima nuqanchispaq hasut'i kapun— nispa mama Asunta nin.
Ahinatas mama Asunta wawankunaman willan, hinas wawankunaqa musphasparaq uyarin. Mama Asuritaqa:
—Chay kutimanta ari chikchi hamun, qasa raphikunata rupharan, wayra wasikunata apan. Nuqanchistapas hasut'illawanchistaq, chayrayku allinta p'achakunanchis, mana unquykunanchispaq— nispa nillantaq.
MAMA ASUNTA AHINATA RUMARISUTA HAMPIN
Kay qhipa killakuna anchata paran. Wakin kutiqa hina tuta hina p'unchay paraykapun. Yanamayu ayllupi llapan runa ancha kusisqa kashanku: chaqrakuna sumaqta t'ikarashan, pastukuna sumaq q'umir wiñarashan.
Qayna p'unchay mama AsuntaqAna ususin uywa michiq purisqa. Karu urquman uywata qatisqa. Michinan urqupi Ana wak irqikunawan tupasqa; kay ¡rqikunawansa uywata huñu michisqaku, hinaspataq pukllaykusqaku, irqikunaqa wasikunatachari ruwanku, llink'iwanchari pukllanku, pampatachari t'uqunku. Ahinatas ch'isiyaykama pukllaykusqaku; hinas para chayayta qallarin, irqikunaqa phawallachari uywankuta muyuthapinku, hinaspachari sapanka uywanta wasinman qatikapun. Kay irqikunataqa paras pasaqta huq'urqapun, p'achankus pasaq ch'aran. Añapas patu hina huq'ullañas wasinta chayan.
Mama Asuntaq Ana ususinqa kharkatikuspas wasinta chayan. Mamanqa p'achantachari murachin, hinaspachari allinta ch'uwiykun. Unay pachamansa Anaqa mana allinchu kapushan: umansa nanan, ukhunsa ratumanta ratu kharkatin. Mikhuytas mana munanchu, mana llakis kashan. Anaqa unullamantas ch'akichikun, hinas hampi unuta mañakun; hinas mamanqa: "¿Imanantaq ususiytari?'', nispas qhawaran, hinas ñawinkuna waqaypi tuyurashasqa, sinqanmantataqsa qhuña hich'akamushasqa. Chay tutaqa Ana manas puñuyta atinchu, manas paqariyta atinchu.
20
Kunan paqarin Anaq awichan Ana qhawaykuq purisqa, hinas Anataqa huk chhikan umphu umphuta tupachin, hinas nin:
—Qanqa mamay pukllaykuspa ari uywata ch'iqichinki, hinaspataq parawan hap'ichikamunki; chayrayku ari kunanqa rumarisuyuq kashanki, chayqa qanpaq huchayki— nispas awichanqa Anata k'amin. Rumarisu unquyta may maypiqa wakin runa "chhulli unquy" ninchis, chaypas maypas kasqan unquyllan.
Kunan p'unchay mama Asuntaqa ususinta mana hatarichinchu punuñamanta. Anaq Piwru sullk'anqa Anawan yachasqa pukllaqchari, hinas kunan p'unchaypas pukJIaq chimpayta munallantaq, hinas maman nin:
—Piwru, ¡Ama chimpaychu! Kuraqniyki unqusqa kashan. Mana rimasqayta uyarispa chimpanki hinaqa, qanpas rumarisuyuq ikhurillankitaq. iKasuwanki!—nispa.
Anaqa puñunapi kashan, mana paymanqa ¡ma ¡rqitapas chimpachinkuchu; kay unqusqa sipasqa mana Masa chusikunawan p'amparqusqachu, payqa pisi chhuha chusikunallawan qatasqa kashan. Kay sipastaqa kalurchari hap'ikun, may urasqa hump'inchari, hinas maman mat'inta yana thantawan picharan. Rumarisuyuqtaq kashallantaq chayqa qhuñas sinqanta hamullantaq, hinas mamanqa wak thantata qhuñan pichakunanpaq haywallantaq. Mama Asuntaqa mikhuytas qaran ususinman, ususinqa manas mikhuyta munanchu. Ususintaqa unumantas ch'akin, hinakaqqa mama Asunta chanintas hampi unuta ususinpaq t'impuchipun. Kunan p'unchay Anaqa sayk'usqapas kanman hinas kashan, umansa Nasa, ratumanta ratus huk chhikanta puñun.
Wawakuna rumarisumanta unqun hinaqa mama Asunta ahinata hampin:
1.	Qura hampikunaq samaynin sinq'ay.
Huk mankapi huk chhikan unuta hast'aykun; chay pataman ukaliktu yurakunata yapaykun, hinaspataq unqusqa runaq puñuna wasinpi t'impuchin. Kay unuqa unay t'impunan. Unu wallaqin hinaqa ashkhata saman; kay samayqa mana hawata lluqsinanchu, chaypaq wasi .
punkuta wisq'ana. Kay samayta unquq samarían, kay unuqa sumaqta q'apan. Ukaliktu unuq samaynin unqusqa runata allin samayta yanapan.
2.	K'uru k'uru hampi unu uhay
Huk raphi qhulla k'uru k'uruta hap'ispa huk t'impushaq haru unuman churaykun. Unu q'umiryarin hinataq unqusqaman kharkatin chay uras uhachin. Puñuykunanpaq uhachin hina astawan allinraq, hump'ita t'akachimun hinaqa ancha khusa. Mana kay hampita uhachin hinataq, kay wak hampita qun:
3.	Salwiya hampi unu uhay
T'impushaq unuman huk yura salwiyata churaykun. Unu sumaqta q'aparimun hinataq, unqusqaman uhachin. Kay hampi unutaqa iskay kutipas kinsa kutipassapa p'unchay uhachin.
4.	Hawaspipu uhay
Mama Asunta hawasta kutan, hawas hak'uta t'impushaq unuman huk chhikanta qaywiykun, hinaspa kanilatawan t'impuchin, allinta t'impun hinataq kay hawas chirliniray lawaman huk runtu khiwisqata yapaykun. Kay hawas lawata rumarisumanta unquq sipasman puñuykunanpaq q'uñita uhaykuchin. Kay hampiqa nitaq ¡awa nitaq kaltu. Huk chhikan pipuykurisqalla.
Mama Asunta rumarisuwan unqusqa wawakunata kay hampikunawan hampin hinaqa wawakuna ratu waliqyanku.
Kay hampi wakichisqakunaqa chunka watayuq wawakunapaq; phishqa watayuq wawakunapaq mama Asuntaqa kuskan hampillata tupachipun.
mama asunta ah i nata uhuta hampin
Anita unqusqa kashan: qayna p'unchaymantaña uman nanan, ukhunkuna kharkatin, payqa rumarisuyuq kashan, chayrayku puñunapi ch'isiyarqan. Mama Ásuntaqa hampikunata ususinpaq t'impuchispachari uywa michiq ripun; wasipiqa ¡rq¡kunallatachari saqin. Anaqa hampikunata uhaspas puñunapi kashan, Piwrutaqsa wasi pampapi qara t'iqichunwan pukllashan; hinas tartin Piwruqa:
—	¡Ana! ¡Ana! iPilutay mayuman halaykurqun! iPilutayta unu aparikun!— nispas Anata nin. Anaqa chay uras hump'ikusharqansa, hinas muña mana muña hinapachalla puñunamanta hatarirqun, hinaspataqsa mayuta qara t'iqichu hurquq phawan; hinaspachari wakmanta puñuykapullantaq. Ch'isimansa Anaqa uhuyta qallarin. Manas paqariyta atinchu; uhus ña ratu ña ratu q'apan.
Kunan paqarin Apaqa khuyay uyantin paqarisqa, anchatas uhun hinas maman:
—¡Ana! ¿Imanasunkitaq? Tukuy ¡maw^ntaq hampiykipasqá. ¿Imanarqankichari qanqa?— nispas maman k'amiran, hinas Anaqa mana imatapas rimarqunchu. Piwru sullk'ansa aswanpas ahinata rimarqun:
—Qayna p'unchay pilutaymi mayuman halaykurqun, chayllatan kuraqniy phawaspa hurqurqanpuwarqan— nispas; hinas mama Asunta huk chhikanta phiñarikuspa nin:
21
—¡Unqusqa kashaspaqa mana puñunamanta lluqsinachu! ¡Nitaqmi rumarisuyuq kaspaqa unuman waykunachu! Unuman waykusqaykimanta ari, kunanqa ühushanki. Ratu alliyayta munaspaqa, kamachisqayta allinta uyariy— nispa.
Mama Asunta kay hampikunata uhupaq tupachin:
1.	Uka/iktu unu samay
Mama Asunta unqusqa wawata puñunapi puñuykuchin; chay wasipitaq punkuta wisq'aykuspa mankapi ukaliktu raphikunata allinta t'impuchin. Kay unuqa allinta t'impuspa sumaqta q'aparin, anchata saman. Unquq wawaqa kay ukaliktu unuq samayninta allinta samanan.
2.	Panti pan ti unu q'uñi:
Mama Asunta unuta t'impuchin, hinaspa huk haruman huk chhikan panti panti t'ikata churaykun. Chay patamantaq t'impushaq unuta hich'aykun. Chay unu q'unita uhuyuq irqiman uhachin iskay kinsa kuti sapa p'unchay.
3.	Siwilla misk'i unu
Mama Asunta huk siwillaq umanta ñut'uta kuchunaqan, hinaspa huk huch'uy mankaman churaykun. Chay pataman huk haru unuta hich'aykun, huk hach'i asukartawan, hinaspa allinta t'impuchin. Chay haru churaykusqan unu kuska haru unu kanankama t'impuchin. Kay siwilla misk'i unuta uhuyuq wawaman huk millq'uytapas iskay millq'uytapas puñuykunanpaq uhaykuchin. Kay misk'i unuqa wawaq sunqunta, wawaq kunkanta llamp'uyachin. Wawa qhapiyata uhurqamun, allintataq puñun.
4.	Qhaquna wira
Mama Asuntaqa huk chhikan wirata mankapi q'uñichin. Wira unuyarqun hinataq, huk chhikan muña raphikunatawan alusimatawan kutarispa t'akaykun. Wira chiriyariqtintaq, unqusqa runaq qhutunta wasantinta allinta qhaquna. Mama Asunta kay wirawan unqusqa runata qhaquspa, hiña wasanman, hiña qhutunman huk papilta k'askaykuchin. Chay wiraqa unqusqata hump'itatachin, papilqa hump'ita ch'umurqun; chay huq'u papiltaqa sapa kuti wak ch'aki papilwan murana.
Kay hampikunata uhaspa, kay unuq samayninta samaspas, Ana uhu unquymanta alliyan.

Maytakunaq wasinpi Satuka Lurinsu churintin tiyaIlantaq; Satukaqa mama Asuntaq sullk'a ñañan.
Ñaqha paqarin Satuka Lurinsu churinta ñuñuykuchisqa, hinaspataq Lurinsu uhukuspa llapan ñuñusqanta aqturqanpun. Satukaqa manchharikunsa, wawanpaq mat'insa ruphaykushasqaraq, wawaqa waqanayansa, uhukullantaqsa, manas uhuqa thaniranchu. Wakmantapas wakmantapas uhu q'apashallansa. Wawaq ñawinkunaqa pukaraqsa tukun, wawaq uyankunapas yanaraqsa tukun, wañuq hinaraqsa wawaqa uhukushan, ''k'ar k'ar" ninraqsa; hinas Satukaqa nishuta llakirikun ''¿Imataq kayri?" nispas mama Asunta tapukuq purin.
Satuka mama Asuntaqta chayan hinapas, Lurinsutaqa uhu q'apashallansa, hinas mama Asuntaqa wawata uhukuqta uyarispa nin:
—	¡K'aha k'ahataq chayqál i Al I ichari wawaykunataqa wakunachimusharqani! Qanri ¿maymantaq wawatari apaykurqanki?— nispa.
Hiñas Satukaqa waqanayaspa mama Asunta kuraqninta nin:
—Manan maytapas purirqanichu, qayna simana Hurinsaya qhatullatan q'ipirqani. Chaypichu icha hap'irqamunpas. Hurinsaya wawakunallan "mast'a pamparaq k'aha k'aha unquywan unqurashanku'', niwankutaq— nispa.
22
Mama Asuntaqa allintachari unquykunata riqsin, hampikunatapas allintachari riqsillantaq, hinas sullk'anta ahinata yuyaychan:
—¡K'aha k'aha unquytaq chayqá! Wawatataq wañuchiwaq. iPhaway usqhayta wawata puñuykuchimuy! Allinta sawnanata churaykuspa. ¡Ama uray umayuqtaqa! Uhukuspa, ñuñusqanta kutichimunman utaq thuqaynin phusuquwan uray umayuqqa hiq'ipanman ima; puñuykuchispapas umanta kinrarichispa wawata churaykuna— nispa.
Satukas mama Asuntaq siminta hap'ispa kay hampikunata Lurinsupaq tupachin:
1. Qura hampikunaq samaynin sinq'ay
Huk mankaman ukaliktu raphikunata churaykun, salwiya yurakunatawan. Hinaspataq unuta hich'aykuspa allinta wasi ukhupi t'impuchin. Kay unu allinta t'impuspa sumaqta q'apan. Kay q'apayta unqusqa wawa, hina siminta hina sinqanta allinta samanan. Kay unuq samaynin mana hawaman lluqsirqunanpaq wasi punkuta wisq'ana. Kay qura hampikunaq samayninqa wawata allinyarichin.
2.	Qu Hmuña misk'i wira
Huk huch'uy mankapi wallpa wirata unuyachina; mana wallpa wira kaqtintaq ima uywa wiratapas, kay wira q'uñirispa unuyan hinataq huk chhikan asukarta yapaykuna. Asukarqa t'impushaq wirapi allinta chullurinan; kay misk'i wirata chin rumi patapi huk chhikantakama sut'uchina, hinaspataq chiriyapuqtin k'aha k'ahayuq wawaman qullmukunanpaq quna. Kay wiraqa unqusqa wawaq mallq'anta llamp'uyachin.
3.	Hampi unu
K'aha k'ahayuq wawaqa may uras kalurmanta lawraykunraq, hinallataq hump'in; chayrayku mamanqa kay hampi unuta ashkha kuti huk p'unchay uhachin:
Huk haruman churaykun huk salwiya raphita, chay patamantaq t'impushaq unuta hich'aykun. Kay hampi unuta chiriyarichispa unqusqa wawaman uhachin.
4.	Qañiwa hak'u uhay
Llaphi ukaliktu hampi unuman huk hach'i qañiwa hak'uta pituykuna; kay hampi unupi qañiwa hak'u pitusqata, huk millq'uykuyta hina unqusqa wawaman uhachina. Qañiwa hak'uqa uh'uta huk chhikanta thasñuchin, h inal lataq unqusqa wawaq ukhunta kallpachan.
5.	Kurukunawan hampikuy
Mama Asunta Satukata ahinata nillantaq:
—	i Kay tupachisqanchis hampikunallata Lurinsuman quy! Manapuni alliyaq hinachu kanqa hinataq, kay kuru hampikunata tupachisun:
Pallarqamusun pampa kurukunata: aña kuruta, tika kuruta, k'uytu kuruta, alakaran kuruta, tunqu kuruta ima, hinaspataq kuskanta kay kurukunata harwirqusun,
kuskantataq h¡nallata kutarqusun. Ahinata kuskan chayasqata, kuskan hankuta; hina chiripaq hina ruphaypaq t'impusqa unupi sapa p'unchay kinsa tawa kuti uhachisun; kinsa tawa p'unchaypi qhali wawaqa pukllapushanqa.
K'aha k'aha unquywan wawa unquchiyqa ancha sasa; chayrayku manaraq unqushaqtin wawataqa qhawarina.

Mama Asuntaq Huliku sullk'ansa huch'uylla Arikipa llaqtata ripuq kasqa. Hulikuqa unay watakunachari Arikipa llaqtapi tiyarqamun, hinaspataq kunan kuraqnin watukuq chayamusqa. Huliku waynaqa Arikipa llaqtapi mistikunaq kawsaynintachari yachaqamun, hinaspa paykuna hinachari kawsayta munallantaq. Kay waynaqa Yanamayu ayllupi, mistikuna hinas tiyayta munallantaq, Arikipa llaqtapi rikusqantas ruwayta munallantaq. Paymantaqa misti mistimanchari tukushan: "Nuqaqa kastillanu simita allinta rimani; Arikipa llaqtapiqa sapa ch'isi sini qhawakuq nuqaqa purini; Arikipa llaqtapiqa sapa sawaru Arikipa sipaskunawan aqha wasikunapi misti tusuykunata tusuyku'', nispas riman. Hulikumanta qhipa wiñay wayna sipaskunaqa ninrita q'achi q'achita sayachisparaqchari, ñawita allin allinta kicharparisparaqchari uyarishankutaq qhawashankutaq Hulikuq rimasqantapas ruwasqantapas. Machu runakunataqsari paykuna puralla "¿Imatataq kay qhuña upiri yachan?" nispallas qhawanku. Huliku waynaqa Arikipa llaqtallamantapunis maypipas rimashan: "
Arikipa llaqtapiqa hinayku, Arikipa llaqtapiqa chhaqaynayku", nispallapunis Yanamayu ayllu machu runakunaq umanta q'uñichin.
Huliku waynaqa Yanamayu mikhuykunawan manas yachaytapas munanchu. Mama Asunta ch'uñuyuq kiwna kaltuta wayk'upun hinapas: "¿Imataq kayri?" nispas mana mikhuyta munanchu. Mama Asunta p'isqita
23
wayk'upun hinapas: "Yo no come pesque" nispas mistikuna hina parlallantaq, payqa manas "p'isqi" niyta atinmanchu; chaykunata uyarispas machu runakunaqa asikullanku.
Mama Asuntaq Huliku sullk'anqa manas Yanamayu runakuna hina p'achakuytaqa munanchu. "Arikipa llaqtapiqa sumaqta p'achakuyku, mana kaypi hinachu. Qankunaqa karunayuq asnu hina kashankichis", nispas Hulikuqa parlashan. Chaykunata rimaspas Hulikuqa huk ñañu t'iqi kalsunayuq Arikipapi hina kashan; hinallataqsa q'ara qhutupacha q'ara makipacha, imamanta ruwasqa muranawan churaykusqachari kashan. Qhawashanchis hina Hulikuqa manas wayta p'achataqa churakunmanchu nitaq chumpiwanpas chumpikunmanchu, payqa Arikipa misti hinallas Yanamayu ayllupi kashan. Hulikuqa sapa • kutis umanta ñaqch'akun, manas sumiru churakuytaqa munanchu, hinallachari ruphaypas umanta rupháykun. Mama Asuntaqa Arikipa llaqtamanta chayamuq sullk'anta khuyapayaspas Hulikuta nin: "¡Misti! P'achaykikunaqa q'uñi llaqtapi churakunachari ¡Kaypiqa anchatan chirin! Kaypiqa wayta p'achatan churakuna! Chhikataq unquykuwankiman", nispa hinas Hulikuqa, kuraqninpaq rimasqanta mana uyariq tukushan.
Huliku waynaqa qhari qharimanchari tukushan, payqa tukuy ima yachaqchari churakushan. "Nuqataqa mana pipas ¡mata ruwaspapas atipawanmanchu", nispas tukuy ima ruwanaman churapakun. Ahinas ari Hulikuqa qayna p'unchay papa hasp'iq purisqa. Papa chaqrapiqa manas qhipariyta munanchu, ati mana atis papata hasp'in. Sayk'uymanta hump'ipas IluqIlaqanraqsa sinqa patanta, chaywanpas hasp'ishallansa, makintapas chhikata chhikatas lawk'ana t'uharparichin, payqa mana runaq asikunanpaq hinapachallas llank'ashan. Hulikuqa Arikipamanta chayamusqan p'achan p'achallayuqpunis maypipas kashan, manas payqa chaqrapipas sumiruta churakunmanchu, nitaq chumpikunmanchu. Mama Asuntas Hulikumanqa wayta muranata churakunanpaq qusqa, Hulikuqa p'inqakuymanta manas wayta
muranataqa churakuyta munanchu. Ch'isinsa Hulikuqa wasita kutispa kunka nanayniyuq ¡khurin. "Rimasqaymantachari kunkayqa nanashawan", nispas mana kunka nanaytaqa kasurparinchu, h¡nallas puñukapun. Kunan p'unchaytaq Hulikuqa unqusqa paqarisqa: kunkansa ninri k'uchukama pasaqta nanan, millq'uykuytas mana atipunchu, ukhunsa khuyay ñut'u, unumantas anchata ch'akin, parlasqantaqsa mana uyarikunchu. Waynaqa puñunamanta manas hatarinchu.
Huliku mana hatarimuqtinsa mama Asuntaqa sullk'an rikch'achiq waykun, hinas waynaqa kalurmanta ruphaykushasqaraq, kunkantaqsa wisq'arqakapushasqa. hinas mama Asuntaqa sullk'anta nin: "¡Chayqa mana allin p'achakusqaykimanta ari! ¡Ama llakikuychu! Kunan
p'unchayqa puñunallapi ch'isiyanki. Nuqaña hampita qusqayki", nispa.-
Mama Asunta ahinata Hulikuta hampin:
1. Salwiya unuq samaynin sinq'ay
Mama Asunta ahinata hampita t'impuchin: huk huch'uy mankapi unuta kinsa haruta hina hast'aykun. Chaymantaq huk yura salwiyata huk yura mansanillatawan churaykun, hinaspa chay unuta huk ratu t'impuchin allin kirpaykusqata. Unu allinta t'impuriqtintaq, mama Asunta Hulikuta puñunan patapi k'umuykusqata tiyachin, ñawpaqinmantaq hampi mankata kirpaykusqallata churaykun hinaspataq ima p'achawanpas mankantinta umantinta tultuykun. Allinta tultuykun hinaspa, mankata kirparparin, t'impushaq manka unuqa samakatan Hulikuq uyanman, hina mama Asunta Hulikuta nin: "Kunanqa allinta chay unuq samayninta samakatay hina siminta hina sinqanta, allinta sinq'ay''. Ahinata mama Asunta Huliku sullk'anman
salwiya unuq samayninta sinq'achin, unuq samaynin tukukunankama, hinaspa wakmanta turan Hulikuta puñuykuchipullantaq.
2.	Hampi unukunawan kunka ahakuy
—	kuka unuwan:
Mama Asunta huk t'impushaq haru unupi phishqa raphi kukata huk chhikan kachitawan churaykun. Kay unu llaphiyan hinataq, Huliku chay unuwan kinsa kuti sapa p'unchay kunkanta ahakun; mana chaytaq kay wak unuwan:
—	salwiya unuwan:
Mama Asunta huk t'impushaq haru unupi, huk yura salwiyata churaykun. Kay unu llaphiyan hinataq Huliku chay unuwan kinsa kuti sapa p'unchay kunkanta ahakun.
3.	Hampi unukuna uhanapaq
—	salwiya unu uhay:
Mama Asunta huk t'impushaq haru unupi huk yura salwiyata churaykun. Kay hampi unuta Hulikuman kinsa kutipas tawa kutipas uhachin sapa p'unchay; mana chaytaq kay wak hampita:
—	t'ikayuq kisa unu uhay:
Mama Asuntaqa t'ikayuq ’kisata "urqu kisa" nillantaq, wakintaq "saminkuna itapallu"ninchis. Huk t'impushaq haru unupi kay urqu kisaq yuranta churaykun, hinaspa kay unuta Hulikuman iskay kinsa kuti uhachin, kunka nanaynin thaninanpaq.
Mama Asunta Huliku sullk'anta puñunapi saqin, "Kunan p'unchayqa ama puñunamanta lluqsinkichu" nispa, hinaspa mama Asuntaqa chaqrata ripullantaq.
AHI NATAS HULIKU KUNKA NANAYNINTA MANA ALLINTA HAMPIKUSPA SUNQU NANAYTA TARIQ KASQA
Mama Asuntaq Huliku sullk'anqa salwiya unuq samayninta sinq'aspa, kuka unuwan kunkanta ahakuspa allin hinas karin. Hinaspas Hulikuqa: "Kunka nanayniy thanirquwanña" nispas p'unchayniqman puñunamanta hatarirqun.
Hulikuqa allin hina karispa manañachari puñunapi karquyta munanchu, hinas p'achan p'achallayuq, murupachalla hawata lluqsirqun. Chay urasqa ruphashanchari, unay pachamanqa wayrachari hatarimullantaq. Hinapichari Hulikuqa ruphaykuchikuntaq chiriykuchikuntaq; Hulikuqa ruphay k'uchupichari tiyaspa puñunayan; payqa allin hinachari kashan. H¡nallas waynaqa unay pachamanta kharkatipushan, umansa nanan, sunqunsa nanan, mallq'ansa ch'aki, hinaspas uhuyta qallarin; kunanqa ñawpaq p'unchaymantapas astawansa mana allinchu kapushan. Chhikaraqsa Hulikuqa manchharikun hinaspas puñunaman kutiykullantaq.
Unay pachamansa mama Asuntaqa chaqramanta chayamun, hinas sullk'an qhawaykuq phawaykunpacha; hinas waynaqa kalurmanta lawraykushasqaraq, hinas mama Asuntaqa:	"
—iHawapichari tatakuqa ch'isiyaykurqan rikuy! Chay ari kunanqa astawan unqusqa kashan iWañuqtachu qhawakatawankipas! Puñunapi mana kayta munaqtiykiri
24
¿¡Ima hampitaq usachasunkiman?! . . .Alliyayta munaspaqa msqaytakama ruwanki. Chhikachari allinqa kanqá— nispas mama Asunta wak hampikunata tupachin.
Mama Asunta ahinata sunqu nanayta hampin:
1. Hampi unukuna uhay
Mama Asuntaqa sunqu nanaypaq, kunka nanaypaq hinallataq, salwiya unutapas utaq urqu kisa unutapas unqusqaman ¡skay kinsa kuti uhachillantaq.
2.	Qhaquna wira
Mama Asuntaqa huk chhikan wirata mankapi q'uñichin. Wira unuyarqun hinataq, huk chhikan muña raphikunatawan alusimatawan kutarispa t'akaykun. Wira chiriyarin hinataq, unqusqa runaq qhutunta wasantinta allinta qhaqun. Mama Asunta kay wirawan unqusqa runata qhaqusqa hina wasanman hina qhutunman huk papilta k'askaykuchin. Chay wiraqa unqusqa runata hump'itatachin, papiltaq hump'ita ch'umurqun; chay huq'u papiltaqa sapa kuti wak ch'aki papilwan murana.
3.	Uhana misk'i
Mama Asunta tawa haru unuta huk mankapi t'impuchin. Unu chhallchan hina tawa siwillatawan phishqa kiru ahustawan ñut'u kuchunaqasqata mankaman churaykun. Chay patamantaq huk chhikan t'akapatawan yapaykun (wakin runa t'akapa hampita "uriyanu" ninchis). Chay patamanqa ukaliktuq raphinta chunkata hina yapaykullantaq, hinaspa unay pacha wallaqichina. Kay hampi t'impusqata ch'umarquna. Kay ch'umasqa unuman iskay allin hach'i asukarta yapaykuspa wakmanta t'impuchinallataq asukar unuyanankama. Asukar unu t'impurimpuqtintaq mankata chiriyachipuna.
Kay aysarikushaq misk'i unuta Huliku huk millq'uyta hina suqta kuti sapa p'unchay uhanan.
Huliku waynaqa mama Asuntaq siminta hap'ispas hampikunata uhan, puñunapisqaynan, hinaspasalliyapun.

Tata Maytaq tátan Tata Ansilmu karqan. Tata Ansilmu qayna wata kustaru unquywan wañupuq kasqa.
Tata Ansilmu Mayta kawsashaspaqa manas ima unquytapas riqsiqchu kasqa, payqa qhalillapunis puriykachakuq kasqa; tata Ansilmuqa manas ancha machu runapaschu kaq kasqa. Tata Ansilmuqa Yanamayu ayllu kuraq runakuna hina, chaqrapi allin llank'aq runa kaq kasqa; tata Ansilmuqa tukuyllatas yanapakun, ususinkunatas yanapan, churintas yanapan, ahina yupa llank'aq runas tata Ansilmuqa kaq kasqa. Hinallataqsa tata Ansilmutaqa tukuylla munaq kasqaku, hina ususinkuna, hina churin, hina ayllu runa.
Huk p'unchaysa tata Ansilmuqa Hanansaya aylluta purisqa, Hanansaya ayllutas chana ususin watukuq puriq kasqa, hinas tata Ansilmuqa kutimushaspa ñanpi tutayachikun. Machu runataqa chirichari chiriykun, machu runaqa manachari puriyta atinchu. Hinaspachari tuta churin qayllata chayan. Chayllamantas tata Ansilmuqa mana allinchu ikhurin, unqupushan, uhuytas qallarin, hinas puñunamanta mana hatariyta atipunchu.
Tata Ansilmuqa puñunapichari ch'isiyan, kalurchari ukhunta ruphaykunraq. Kay kalurqa manas saqirayta munanchu. Machu runataqa uhus mana puñuchipunchu, chayqa chirichari machu runaq sunqunman waykurqun, hinaspachari uhuchishan. Manas uhukuytapas kay machu runaqa atinchu, q'umir q'iyatas puqusqata uhurqamun; may maypiqa phusuqu unullatas yawar yawar ñawiyuqta
25
thuqarqamun. Ahina unqusqa tata Ansilmuqa manas puñunapi wikch'urayaytapasatipunchu, wikch'urayaspaqa manas samarquyta atipunchu, puñunapi wikch'urayaspaqa mikirquytas munan; chayraykus tata Ansilmuqa puñuna patapi tiyashaspalla kashan.
Kinsa p'unchayñas tata Ansilmuqa ahinata unqun khuyukuq hiñas saman, qhursuspa hiñas saman. Mikhuysa mana munakunchu, unumantas anchata ch'akichikun, manataqsa ima hampi uhaykunanpaqpas kallpan kapuntaqchu. Chayqa mana mikhusqachari kallpa wañuy kashan, kalurtaqchari unumanta ch'akichin.
Tawa p'unchayñas tata Ansilmuqa mana allinchu kashan; hiña churin, tatanta mana alIintapuni qhawarispa tata Antuñuqta purin. Tata Ansilmuqa tata Antuñuq qhawarisqanman hiña manas kawsaq hinañachu. Tata Ansilmutaqa chiris sunqunman waykurqusqa, chaytataq mana hampisqakupachachu; chayrayku unquyqa alIintaña tata Ansilmuq ukhunpi runacharqukusqa. Hiñas ari qhipantin p'unchay tata Ansilmuqa wañupusqapuni.
Qhipa p'unchaykunamantas tata Antuñuqa tata Maytawan tupan, hiñas tata Antuñuqa ahinata rimarqun:
—Machu runapaqqa mana hampi kapurqanñachu, mana ¡manasunmanchu karqan. Machu runataqa kustaru unquy
chirimanta hap'isqa; chayrayku machu runaqa wañunallanpuni karqan, kustaru unquyqa mana hampichikuq hinachu, maypachachus machu runakunata hap'in hinaqa, mana saqiranmanchu; hinallataq irqikunata hap'in hinapas wañuchillanpuni. Tata Ansilmu waynapacharaq kanman karqan chayqa hampiyta atisunmanraq karqan. Ichaqa mana qura hampikunawanchu. Qura hampikunaqa pisi pisi uhukunallapaq, rumarisukunapaq, kustaru unquytaqa mana qura hampikunawan hampisunmanchu; kustaru unquytaqa "hampina hathun wasillapipuni'' waliqyachinkuman, chaypas mana allin kaqtinpacha. Unqusqata hinallata qhawakunchis hinaqa, astawan sasa kustarumanta unqusqa runa hampiyqa.
Mana kustaru unquyqa machu runakunallatachu wañuchin, hap'ispaqa irqikunatapas ratu wañuchillantaq. Kay unquyqa yupa kallpayuq hamun; chayrayku kustarumanta unqusqa wawatapas machu runatapas mana hinallata qhawakunachu, hinallata qhawasunman chayqa hina irqitapas, hina machutapas wañuchillanmanpuni. Unayña huk iskay watayuq irqita apamuwasqaku. Kay irqiqa p'unchay p'unchayña mana allin kasqa. Mana samaytapas atisqañachu, sunqunta kustaru unquy hap'irqapusqa. Kay irqi ancha unqusqaña kaspa, wañupunpacha, ahinan kustaru unquyqa.

Mama Asuntaq Huliku sullk'an chirimanta sunqu nanayniyuq karqan. Kay waynaqa kunan allinñas Yanamayu ayllupi wakmanta puriykachashallantaq. Sunqunsa pisimanta pisi allinña kapushan uhuntaqsa mana kapunñachu. Hulikutaqa mama Asuntaq hampi tupachisqansa qhaliyachishan. Mama Asunta Hulikupaqqa wiratas muñatawan ukhun qhaqukunanpaq tupachin, hampi unutas uhananpaq ukaliktumanta salwiyamantawan wakichipun, siwilla misk'itas ruwapun. Chaykunawan hampispas mama Asuntaqa alIiyach¡shan Huliku sullk'anta.
Yanamayu ayllupiqa huk warmis unquykullantaq. Kay warmiqa mama Martina nisqa sutiyuqsa. Mama Martinas ari unayña unqun, killa killañas payqa uhukushan; chayraykus mama Asuntaq sullk'an hampisqanta yachaspa, mama .Asunta maskhaq purin, "Mama Asunta sullk'antapas hampisqataqmi, nuqatapas hampiwanmanchari rikuy", nispa.
Mama Martinaqa Maytakunaq wasintas chayan, hinaspas mama Asuntata ahinata nin:
—Hayk'a killañachari kanpas uhu mana saqirawanchu, ch'akitan uhukunipas, wakin kutiqa yawarniyuqta imán thuqanipas. Kallpa wañuymi tarikuni, rikushawanki hina p'achaykunapas ukhuypi tusushawanñan, tuhuyarqapushanin. Kay ayllu ukhupiqa allinta riqsinakunchis, manan qillachu kanipas, huch'uyniymanta yachasqa llank'aqmi kakushanipas, kunanqa manan
26
kallpaypas llank'anaypaq kapunchu. ¿Payachu ¡mataq kashanipas? Kayqa wiñay masintintaq kakushanchisqá. Ukhuy mana chaykamachu, kallpay mana hatarinaypaqpas kapuwanchu, p'unchay ¡mata ruwaspapas sayk'unipacha.
Huk p'unchay papa hasp'inapi qhipa pampaman wikch'uwanku; ruwakushani ari kanpas, manataq chaykamachu usachani; chaykunamanta anchata p'inqakuni.
Tutapas kalurmanta ruphaykuniraq hinaspataq hump'itatani; manan ukhuyqa nanawanpaschu. Imanayta mana atinichu. Qura hampikunatapas hap'isqayman hinan uharqunipas, manan imanawanpaschu— nispa mama Martina nin.
Mama Asuntaqa anchata khuyapayaspas mama Martinata uyarishan, hinaspataqsa nin:
—Chayqa mamay tisis unquy ari hap'irqusunki. Huch'uyllaraq kaq kani hina, tata mamaykuna ahinata tisis unquymanta parlakuqku:
"lllapaq wach'ikuynin chayasqanpiqa manan pukllanachu, chay q'apayqa qhaqya unquytan pusaykukun", nispa. "Qhaqya unquypaqqa wik'uña yawarmi allin", niqku. "Qhaqya unquypaqqa añas hisp'aymi allin", niqku. "Tisis unquy hampinapaqqa alkur puruta uhana", niqku. "Hinallataq qura hampikunata uhallaqkutaq: thurpata, wamanripata, imakunatawanchari kanpas", niqku. Nuqaqa manan yuyanichu, tisis unquyniyuq runakuna alliyaqkuchus, icha manachus— nispa mama Asunta rimashan.
Mama Asuntata uyarispa, mama Martinaqa hathuntaraq manchharikun, hinataq mama Asuntaqa nin:
—	¡Ama manchharikuychu! Tisis unquypaqqa kashanmi hampi. Qayna killa mamakunaq huñukuyninman tata Antuñuta wahachirqayku; qan chay p'unchay mamakunaq huñukuyninman manachuna hamurqankichu. Tata Antuñu chay kuti kaykunata tisis unquymanta parlapayawarqanku:
o Tumpan ukhunchis kakushan hinan tisis unquyqa hap'iwanchis, hinallataq pisita mikhunchis hina tisis unquy hap'illawanchistaq. Tisis unquyqa hap'iwanchis kiwna mikhuyta, qañiwa mikhuyta, mana mikhupunchischu chayraykun.
o Tisis unquyqa huk runamanta huk runamanmi purin. Huk unqusqa runamanta huk qhali runamanmi astakun. Tisis unquyta mana rikunchischu chayqa, mana iñillanchistaqchu. Huk wasipi pipas tisis unquyniyuq tarikun hinaqa, wakin runakunapas qhipakunamanqa tisis unquyniyuq kallankumantaq. Tisis unquyqa Ilapallantan hap'iwasunman, irqikunataqa astawan mana sasallawan hap'inmanpas.
o Hinallataq tisis unquyqa ukhunchispispakaykukunman, hinataq runakunaqa: "hampisqaña kani" nispa pantasunman; kay unquyqa hampikunchis hina chinkarinman, pakaykukunman unqusqa runaq ukhunpi; hinallataq tisis unquyqa allinpachata mikhunchis hina chinkariq hinallataq. Tisis unquyqa sunqunchis ukhupi kashallanpuni pakaykusqa, hinaspataq wakmanta ikhurimullantaq, kay kutiqa astawan kallpayuq kutimun; chayraykus tisis unquytaqa hampishallanapuni— nispa mama Asunta nin.
—Tata Antuñuqa nillarqantaq:
"Tisis unquyqa hampiy atiymi, qura hampikuna anchata yanapawanchis, hinallataq allin mikhuy mikhusqanchis anchata tisis unquymanta hampikuyta yanapawanchis. Ichaqa mana chaykunallachu tisis unquy hampikuqqa. Tisis unquymanta hampikuq hampikunaqa llaqtakunapi kashan, "hathun hampína wasikunapi" tarikun. Hathun hampina wasikunapiqa unaysa tisis unquyta hampinku. Kay hampikünataqa manas rantinachu, hathun hampina wasikunas tisis unquytaqa qasilla hampin" nispa niwarqanku.
Hiñas mama Martinaqa nillantaq:
—Hathun hampina wasikuna tisis unquyta qasilla hampinku chaypiwanpas, ima timpuywantaq nuqari hampichikamuyman. ¿Pitaq wawaykunatapas rikupuwanman? Qusaypas thallashanchu chaytaq nuqataraq qhawashawanqa. ¿Pitaq chaqratapas ruwanpuwanqa? Sapaytaq kanipas, mamaypas unqusqa kakushallantaq—nispa.
Hiñas mama Asuntaqa chay llakikuq warmita ahinata sunqucharin:
—¡Mana chayqa llakikunapaqchu! Alliyayta munaspaqa hampichikullankipuni ari. Tisis hampiyqa manan wasiyki wawaykikuna ima wikch'urparinaykipaqchu. Llaqtataqa hampichikuq huk ratullan purinayki, hinaspaqa tata Antuñun hampikushasunkiman. Huk killa imachari inyikshunta churasunkiman, hinaspaqa pastiIlasta
¡machari qarasunkiman. Mana chaymantaqa sapa p'unchaychu hampina wasita purinayki kanman. Kikin tata Antuñu llaqtamanta hampikunata apamusunki. Hinaspataq ¡mayna uhanachari chaykunata ¡ma allinta, willasunki. iPhaway ari tata Antuñuwan parlaykamuy! Mana hampichikunki chaypachaqa, astawan kallpa wañuy kanki. Qanqa sipasraq kashanki. Tisis unquymanta hampichikunki chayqa wawaykikunapas manachari unqunqakuchu. Mana hampichikunki chaytaq wawaykikunatawanpas tisis unquyqa llapantachari rikuy tukuykapusunkichisman.
May allinchari kanman mama Martina: qillakuytapas, sayk'uytapas, manchakuytapas wak chhikaman churarispa hampichikuq hathun hampina wasita purinman chayqa.

Mama Asunta wawankunaman atuqmantawan kututumantawan willan:
—Atuqwan kututuwan may unayña riqsinakuq kasqaku. Atuqwan kututuwanqa kumpayrita ruwaq kasqaku. Atuqtaqa: hina qillamanta, hina hillumanta, hina qhalumanta, hina yaraqarumanta riqsinchis. Atuqtaqa kututu kumpayrin alI¡ntañachari paytaqa riqsin; hayk'a kutiñachari kututuqa atuqta atipan. Ahinas kunanqa.
Ima ruwasqanmantachari atuqqa kututu kumpayrinta qatipashaq kasqa.
—¿Maypitaq chhaqay supayri kashan? Tariylla tarisaqqa mikhurqusaqpuni— nispas atuqqa kutututa maskhashan.
Kututuqa manachari atuq kumpayrinwan tupayta munallantaqchu. Kututuqa atuqmanta pakakuspachari puriykachashallantaq. hinas huk p'unchay kututuqa unu phuhu patapi kasharqan. hinas atuq kumpayrinta rikurqun, hinaspas unu phuhu qhawaq churakun. Chaykamaqaatuq ña qhipanpiñas kashan, hinas kututuqa:
—	¿Maypichari atuq kumpayriyqa? ¿Ima mikhusqallataq kashan? ¿Imallatataq kunanri atuq kumpayriypaqri apasaq? Nuqallatapunichari kumpayriyqa mikhukapuwanqa— nispas kututuqa unu phuhu qhawarisqa iqhinayashan atuqpaq uyarinantaraq.
Atuqqa kututuq rimasqanta uyarispa:
27
—	¡ Imallachari nuqa sunqu kumpayriyqa! ¿Imanasaqtaq kunanri?— nispas kututuman taripashan.
Hiñas kututuqa atuqpaq uyarinanta hiña rimashallantaq:
—	¿Imallatataq kunanri kumpayriyman apasaq? Apamusqaypas kay ukhuman atipaykurquwan— nispa.
Hiñas atuqqa:
—	¿Imatachari sumaq sunqu kumpaynyqa apamushawarqan— nispas sunqun ukhullapi nin.
Hiñas kututuman taripaykuspa atuqqa nillantaq:
—	¡Yaw! iQiqu kumpayri! ¡Kunanri imatataq ruwashanki!— nispas kututuman taripaykun.
Hiñas kututuqa kharkatiykusparaq ancha manchharikuq tukun, hinas nin:
—	¡Kumpayri! iImanawankichari kunanqa! Kisutan apamusharqayki, hathun kisun karqan. Chaymi kunan kay unu phuhuman atipaykurquwan. .nispas kututuqa parlashan, hinas atuqqa siminta llaqwararikusparaq kutututa tapurin:
—	¿Maytaq kunan?— nispa.
Hiñas kututuqa nillantaq:
—	Kunan.. . Kunan chhaqay ukhupi kashan. Qhawarillaypas kumpayri— nispa.
Hiñas kututuqa unu phuhu ukhupi killaq k'anchayninta atuqman rikuykuchin. Atuqqa yaraqaymanta kaspa aykhu kaspataq:
—	¿Imaynatataq hurqurqusunman?— nispas kutututa tapurin. hinas kututuqa "kunankaqqa pisipachisaqpunichari" nispas kusikushan, hinaspas atuqta nin:
—Nuqa huch'uylla kani. Waykuyta munakushani kanpasari. Mana taripaymanchuari. Qankaq hathunpacha kashanki kumpayri. ¡Qankaq waykurquy! Kisuqa qanllapaqpunin karqanpas— nispa.
Kay atuqqa kisuta mikhuyta munaspa:
—	¿Imaynatataq waykurqusaqri?— nispas nin.
Hiñas kututuqa nillantaq:
—Nuqa chakiykimanta hap'imusqayki, qantaq makiykiwan llawch'irqamunki— nispa.
Hiñas atuqqa unu phuhuta waykun. Kutututaqsa atuqta chakinmanta Jiap'ishan, hinas kututuqa:
—	¡Kumpayri! ¡Kumpayri! Llasa kasqanki. Nuqatawantaq aysaykurquwankiman— nispas atuqta unu phuhu ukhuman tukuy kallpanwan chhanqaykurqun.
Chay unu phuhu ukhupis, atuqqa wañupun, kisuta mikhuyta munaspa.
Ahinata mama Asunta willakun, hinaspa wawankunata nin:
—Chayrayku chaninchasqallata mikhuna, maychus mikhunallanchista; mana chayqa, kay atuq hina wañuyninchista taripasunman. Chayrayku chaninchasqallata mikhuna— nispa.

Qayna p'unchay mama Satukaq Lurinsu ¡rqin awichanpiwan wasipi qaynasqaku. Awichaqa wasi patiyupichari ¡rqita qhawashan. Wasi qhipapis awichaqa patukunaman qañiwata qaran. Huk Ilata unumansa qañiwata hich'aykun; patukunaqa qañiwata tupinkuchari, llata unumanchari tuyuykullankutaq. Ahinatachari chay llata unutaqa patukuna qhillicharqunku. Llata unuqa ahinachari kashan. Awichaqa phushkakushanchari, hinas Lurinsu irqiqa lat'aspa lat'aspa wasi qhipata chinkarin; wasi qhipapis Lurinsuqa patuman qarasqa llata unupi pukllarqullasqataq, kay qhilli unutas uharqullasqataq. Ahinatas awicha ¡rqita hap'in, hinaspas waqashaqta wasi patiyuman ichuykapun.
Kunan p'unchay Maytakunaq wasinpiqa Lurinsu waqakuspa paqarisqa, umantas hasp'ikun, manas mikhuyta munanchu. Lurinsuqa q'ichaytas qallarin, ch'isiyaq p'unchaytas sapa ratu q'ichata phawachin. Q'illutas kay wawaqa q'ichan, millay q'apaqtas kay wawaqa q'ichan, unu hisp'aytaqa manas hisp'antaqchu; wiksanta hap'iykukuspas waqan, siminsa ch'aki, unutas munan.
Mama Asuntaqa Satukaq wawanta unqusqata rikuspas, mamantaqa k'amin; wawa mana allin uywasqanmanta. Hinaspas Satukata nin:
—	Lurinsu churiyki chhikan irqikunata q'icha unquy hap'in hinaqa manan allinchu, wawaq ukhunmi ch'akirqapunqa, hinaspaqa wañuyta imán atin; chayrayku
28
ar¡ unumanta ch'akichikun. Huk wawaq ukhunqa huk unu chatu hina. Huk q'icha unquyniyuq irqiqa, huk t'uqu chatu hina, unu t'uqunta phawarqapun; chhikaqa unuta astawan chatuman churanayki. Ahinallataq wawaykiqa q'ichan chayqa ukhunpi unu ch'akirqushan, wawa mana ch'akirqunanpaqtaq ashkha hampi unuta uhachinayki, chaymi ancha allin. Willarisqayki, q'icha unquywan unquq wawakunata rikullanipuni; kay wawakunaqtaqa ukhunku manchayta ch'akirqapun, ukhunkupi mana ima unupas kapunchu. hina kay wawakunaqa ch'akillataña waqankupas. Wawaykitaqa allinta qhaway, mana ch'akirqunanpaqtaq hampikunata tupachisun. Ichaqa ñuñuchishallankipuni: ama wak lichikunataqa uhachinkichu, ñuñullaykita ñuñuchinki. Mayqin kay hampikunatawanpas nuqa hina uhachinayki:
1.	Q'icha unquyniyuq wawapaq unu
Kinsa haru unuman huk allin hach'i asukarta churaykuna, huk chhikan kachitawan. Kay asukarniyuq
kachi unuta huk chhikanta t'impuchina. Kay unu chiriyariqtintaq q'icha unquyniyuq wawaman pisimanta pisi sapa ratu uhachina. Kay asukarniyuq kachi unuqa q'icha unquyniyuq irqi ama ch'akirqunanpaq.
2.	Hank'asqa mikhuy unu
Mama Asunta huk t'antata allinta hank'an, hinaspa huk pisipacha hach'i siwarata hank'allantaq. Hinaspa kinsa haru unuta t'impuchina; kay t'impusqa unumantaq t'antata, arusta> siwaratawan hank'asqatakama yapaykuna. Chay patamantaq huk chhikan kachitawan huk chhikan anistawan yapaykuna hinaspa allinta t'impuchina. Kay hampikuna allinta t'impuqtin, ununta ch'umarquna. Kay unu ch'umasqamantaq huk chhikan asukarta yapaykuna. Kay unuta llaphitasapa ratu unqusqa wawaman uhachina.
3.	Sanawri unu
Mama Asunta iskay sanawrita allinta maqchin, hinaspataq ñut'uta kuchunaqan. Kay sanawri kuchunaqasqata kinsa haru unupi unay t'impuchin. Sanawri chayarqapun hinataq ch'umarqun, kay ch'umasqa unuman huk chhikan kachita churaykun, chay patamantaq huk chhikan asukartawan. Kay sanawri unu llaphiyariqtintaq, wawaman sapa ratu huk chhikanta uhachin.
4.	P'altay ruru uhay
Mama Asunta huk p'altay ruruta ruphachin. P'altay ruru allinta ruphaqtintaq, hak'uta hina kutarqun. Huk haru anis unu t'impusqaman huk chhikan p'altay ruru usphatawan huch'uy asukartawan qaywiykun. Kay p'altay ruru unuta q'icha unquyniyuq wawaman iskay kinsa kuti sapa p'unchay uhachin.
5.	T'uru parchi
Mama Asunta ñut'u hallp'ata llaphi unupi qaywiykun, kay t'uruta huk papií patapi pisillata qachitatan; mana chaytaq, huk pañu patapi. Kay papilta unqusqa wawaq wiksan pataman churaykun. Patanmantataq wak thantawanpas pañuwanpas phututirqunanpaq allinta wataykun. T'uruwan llusirasqa papiltaqa sapa unqusqa wawaq wiksanpi ch'akirquqtin wakta churaykuna.
6.	Uywapaq q'icha hampikunaqa mana allinchu
wawakunapaq
Satuka huk pastillasta mama Asuntaman rikuchispa ahinata tapurin:
Paqucha uña q'icha hampipaq kay pastillasta rantiqamurqani, hina paqucha uñaykunata hampin. ¿Wawayman kay pastillasta qullaymantaqchu?— nispa.
Hiña mama Asuntaqa hathunta qhawatatasparaq Satukata nin:
—	¿Imaynataq wawamanri chay uywa hampita uhachiwaq? ¿Lurinsuri uywachu karqan? Chay hampiqa uywapaqchari allin, wawataqa astawanchari unquykuchinman. Chay pastillasqa yawarta imas wawata q'ichachin. Wawaykitaqa alliyachinqa kay tupachisqanchis hampikunallan, chay hampikuna ancha allinmi— nispa.

Sapa paqarinsa mama Asunta Piwru churinta yachay wasiman kachaspa ahinata yuyaychan:
—	¡Wawa! ¡Ch'isiqaama ñankunapi pukllaykamunkichu! Yachay wasimantaqa chiqanta kutinpunki, chhikataq wak • ¡rqikunawan ¡ma ñankunapi pukllaykamuwankiman. Wasipiqa ¡ma ruwanapas kan— nispa.
Hinallataqsa Yanamayu ayllu hamawt'aqa yachay wasi ¡rqikunata t'akapuspa, sapa kuti hina n¡1 lantaq:
—	¡ Irqikuna! Phawalla wasiykichista ripuychis; pukllaykuspataq ñanpi ima tutayachikushawaqchis; chayqa manan allinchu— nispa.
Tata mamanku ahinata kunashaqtinpas, hamawt'anku ahinata kunashaqtinpas, wakin yachay wasi irqikunaqa may allin tutatas wasinkuman chayashanku, chayqa kay irqikuna ñanpis pukllaykunku. Piwruswak irqikunapiwan huk llink'i t'uru quchapi pukllaykunku; chay quchapi pukllaspas kay irqikunaqa tuta wasinkuta chayanku. Kay llink'i quchapis uywakuna unuta uharanku, kay llink'i quchapis uywakuna hisp'aykunku, kay llink'i quchatas uywakuna waykunkutaq lluqsinkutaq, chay quchapiqa pisi unullas kanpas, chay quchaqa huch'uy quchallas kanpas; kay quchaqa ñan pataIlapis tarikun; chayraykus yachay wasi irqikunaqa chay quchapi pukllaykunku, quchamantas llink'i t'uruta hurqunku, hinaspas imakunatachari ruwanku.
Wawakunaqa manachari kay qucha unuta uhankuchu ichaqa chay t'uru makintinsa quqawinkuta mikhunku;
29
wasinkuta chayaspapas manachari makinkutaqa maqchikunkuchu; makinkupiqa hinallachari t'uru ch'akirqapun, chay ch'aki t'urutaqa khakurarikullankuchari, hina makillantinchari kay t'uruwan pukllaq yachay wasi ¡rqikunaqa mikhupullankutaq.
Kay yachay wasi ¡rqikunaq t'uruwan pukllay qallarisqanmantaqa ñachari tawa simana ima karqunmanña. Kunan p'unchaysa yachay wasi
hamawt'aqa Piwruta huk chhikan t'uqra t'uqrata, huk chhikan sayk'usqata hina qhawakatan, tumpa manchharisqa hinas kashanpas.
Wasinta kutipun hinas Piwruqa wiksa nanayniyuq chayan. Wasinpiqa manas mikhuytá munanchu, "millakuni mikhuytá", nispas kashan. Puñuykuy urastas Piwruqa sikinta hasp'ikun. Mama Asuntaqa makillas wawanpaq ruwasqanta qhawashan, hinas mama Asuntaqa sunqun ukhullapi "churiychus kuruyuq kashan", nispas nin, hinaspataq Piwruta nillantaq:
—Paqarin ch'aki hisp'ayta hisp'anki hina willawanki— nispa.
Hiñas mama Asuntaqa qhipantin paqarin churinpaq akanpi huch'uy yuraq kurukunata wathuwashaqta rikun. hinas mama Asuntaqa Piwruta nin:
—iWaway! Kay kurukuna ari sikiykitaqa siqsichisunki, chaymantaqa ama llakikuychu, nuqaña hampisqayki— nispa.
Mama Asunta ahinata kuruyuq wawata hampin:
Huk hach'i saphallu ruruta hank'an; hinaspataq kay saphallu ruruta, huk chhikan irwawiñatawan, phishqa kiru ahustawan huñuta kutan, uchu kutata hina. Kay hampi kutasqata tutamanta manaraq imatapas mikhuykushaspa Piwruman mikhuchin. Mama Asunta kinsa p'unchaypachas kay hampita Piwru churinman uhachin.
Ahinatas kay kutiqa mama Asunta Piwru churinpaq kuru unquyninta hampin.

Yanamayu ayIlu runakunayachay wasipi llank'ashanku. Yanamayu ayllu runakunas sapa sawaru huñukunku, hinaspa yachay wasi kanchata t'uru tikawan lawkhashanku, hinallataqsa unu phuhuta pichashanku. Tata Maytas kay llank'aykunataqa ruwachishan. Tata Maytas kay llank'aykunataqa qhawan, llank'aq runakunatas listamanta wahan. Tata Maytaqa ancha chanin runa; chayraykus wakin llank'aq ayllu masin runakunaqa tata Maytaq umanta anchata nanachinku: waharisqa kashaspapas wakin runa masiqa manas llank'aq hamunkuchu, wakin runa masiqa irqikunallatas llank'aqta kachamunku. Tata Maytaman manas kay urna nanaykunaqa allinchu rikch'akun, hinas tata Maytaqa muña mana muña mana llank'aq runakunata multan.
Hiñas tata Maytaqa llamp'u sunqu runa kaspa, wakin wawa masikunata khuyapayanchari. Kay llank'ayta ruwachispas tata Maytaqa Ilakikuntaq phiñakuntaq.
Mama Asuntas qusantaqa huk chhikan llakisqata qhawarin, unay pachañas mana alIintachu tata Maytaqa puñun. Imachari timpumanta timpu tata Maytaq wiksanpiqa huk huch'uy nanay hatarin. Kunan qhipakunaqa wiksanpaq siminpis astawan sinchi nanay sapa kuti hina ikhurin. Tata Maytaq wiksanpaq siminsa ruphan sapa mikhuykusqan qhipamanta. Manas mikhuyta munanchu, mikhuyta rikuspas sunqun muyun, siminsa haya, p'unchaymanta p'unchaysa astawan tuhuyaykushan.
30
Tata Maytaqa manapunis allinchu, qhawarisqaqa allinsa kakushanpas, wiksallansa hapun, hapun, anchata hapun. hinas mama Asuntaqa nin:
—Yachay wasipi llank'asqaykimantapacha ahina llakisqa kashanki; chayrayku ari wiksaykiq siminqa ruphasunki. Mana chayqa ahina qhawakunallapaqchu; kunanmantapacha hampiyta qallarisun— nispa.
1.	Mama Asunta papawan wiksa ruphay unquyta hampin.
Mama Asunta huk ununiray papata allinta maqchirqun, hinaspataq kay papata qarallantinta ñut'uta q'allanaqarqun. Huk papa q'allanaqasqata mikhuna, manaraq almursaspa; huk papa q'allanaqasqata mikhuna, manaraq mirintaspa; huk papa q'allanaqasqata mikhuna, manaraq sinaspa.
Sapa p'unchay kinsa hanku papata mikhuna, iskay kinsa killallapas alliyayta munaspaqa.
Tata Mayta hanku papa q'allasqata mikhunqa hina, pisimanta pisi allin ikhurinqa, ichaqa mana llakikunanchu nitaq phiñakunanchu. Hampikushaspaqa mana alkurta uhananchu nitaq wak uhanakunatapas. Alkurqa astawan wiksata hihichikun.
Wiksa ruphay unquypaqqa mana chayllachu; pitachus wiksa ruphay unquy hap'in chayqa, chay runa mana uchuta mikhunanchu, iskay kinsa killallapas uchuqa astawan ruphachikun. Aswanpas papa wayk'uta ch'aquyuqta mikhunan; ch'aquqa wiksa ruphayta hampikullantaq.
2.	Mama Asunta ripulluwan wiksa ruphayta hampin
Hampikunata tupachispa, mama Asunta qusanta nin:
—Kay hampiwan pusaq p'unchayllapas yanaykusun, allinta ruwasunki hinataq, iskay kinsa killa chay papa q'allasqata mikhunki.
Mana usachasunkichu hinataq wak hampita qhatumanta rantirqamuspa wakichisun— nispa.
Mama Asunta wiksa ruphay unquyta kay wak hampiwan hampin:
Iskay ripullu raphita uchuta hina kutarqun. Hinaspataq kay ripullu kutata llapanta mirintay pasayta mikhuna; wak iskay raphitataq kutaspallataq sinay pasayta mikhuna; wiksa ruphay unquyta hampiyta munaspaqa, kay ripullu kutata iskay kinsa killallapas mikhuna.
ANCHATA PHIÑAKUSPA UNQUYKUSUNMAN
Yanamayu ayllupi ashkha runakuna tiyanku; kay runakuna paykunapura yanapanakunku.
Ñaqha ch'isi mama Mariyaq churin Maytakunaq wasinta wahach'akuspa purisqa. Mama Mariyaq churinqa Martin. Martin phawallataq wahach'akuspataq mama Asunta taripay purisqa. Mama Asuntaq wasinta ancha sayk'usqa chayasqa, hinaspa mama Asuntata nin:
—Mamaymi wañurqapushan. Manan rimaripunchu. Allillanmi kasharqan, imanarqunchari kanpas. Uywallatan michichimuwarqan, hinataqmari wasita chayaspa nirqani: "Chita ukyaykitan chinkarquchini", nispa.
Chayllamantan supayta phiñarikun, hinaspa k'amiwan "iYawqilla! iQanqa pukllaykurqankicha ari! Kunan hunt'asqata ukyata chayachimuwanki ¿Wañunaytachu munanki, imanankitaq?", nispa; hinaspa waqan; chay hawallan phiñakun.
Chayllamantan mamay wiksanta hap'iykukuspa, "¡Ay! i Ay! ¡Ay!", nispa, sunqunta muyuchikun, hinaspa q'illu q'umirtaraq wikch'urqamun. "¡Umaymi nanawan! iHayaqiy t'uharquwanqa!", nispallan astawan wikch'umun, wikch'umun, hinaspataq mana parlaripunchu. Manan kuyuripunpaschu. Manan huk simitapas rimarqapunchu— nispa Martin mama Asuntata nin.
Martin irqiq rimasqanta uyarispa, manchay llakisqa mama Asunta mama Mariya qhawaykuq purin. Mama Mariyaqa huk chhikanta kutitatasqaña; hina mama Asunta nin:
31
—	¡Mama Mariya! Ama llakikuychu, mana chayqa llakikunapaqchu. Ukyatari ¡manarqunmantaq chay chaypichari kakushan, ¡rqichari t'aqarparimun, manaraqmari tutachu. Qusayta ukya maskhaqta kachasaq. ¡Ama llakikuychu mama Mariya!— nispa mama Asunta mama Mariyaq sunqunta llamp'uyachin. Mama Mariya allinpachaña kashan hina, mama Asunta hampikunata wakichipun.
1.	Qura hampikuna mikhuy
Mama Asunta saqararata pallarquchimun, haya pillita asna wirwinatawan p'itarquchimun, hinaspataq allinta maqllirquspa mama Mariyaman quykun:
—¡Mamay! i Kay hampikunata allinta khamuspa mikhuy!— nispa.
2.	Mansan¡lia hampi unu
Mama Mariya pilli mikhushanankama, mama Asunta kay hampikunata tupachispa mama Mariyaman uhachin:
Kinsa haru t'impushaq unuman huk yura mansanillata churaykun, huk hach'i linasa rurutawan. Kay hampi unuta mama Asunta mama Mariyaman sapa wikch'umuyta tukuqtin uhachin.
3.	MansaniHa phumintus
Huk chhikan unu chhallchashaqman huk yura mansanillata huk chhikan linasa rurutawan churaykun; kay unu huk chhikanta llaphiyariqtin kay unuman huk , pañuta churaykun, hinaspataq huk chhikanta ch'irwarispa mama Mariyaq nanasqa wiksanta qataykun. Kay phumintus churasqa phututirqamun hina allin, mana chiriyachinachu.
Mama Mariya hampinakamaqa ña chinkaq chitatapas tarirqanpusqakuña. Chaykamaqa tutaña kapusqa. Mama Mariyapas allinnirayña kashan, ichaqa huk chhikan sayk'usqa. Manaña sunqunpas muyupunchu nitaq wikch'unpunchu. hinas mama Asunta ripunan patapi nin:
—¡Kunan mamay samarqakapuy! Imaynachari paqarinki, chayman hina mana allin kaspa kay wak hampitawan kutarquchikuwaq:
4.	Qura kutasqa mikhuy
Hiña uqururuta hina haya pillita, misk'i pillitawan uchu kutata hina allinta kutarquna, munakuqtinqa huk chhikan unutawan; kay kutasqaman huk chhikan asukarta yapaykuna. Kay hampi kutata kulirinawan unquq runa ¡skay kutipas kinsa kutipas mikhunan.
Kay hampikunawan qhal¡yanki— nispa mama Asunta nin.
AHI NATA MAMA ASUNTA CH IR IMANTA WIKSA QAQAYAYTA HAMPIN
Yanamayu ayllu runakuna sapa p'unchay chaqrata purishanku. Yanamayu ayllu runakunaqa chakmaypi kashanku. Kay p'unchaykuna hallp'a qhapiya kashan; chayrayku Yanamayu runakunaqa may tutaña chakmaq ripunku. Maytakunaqa may tutaña chaqrata purisqaku, hinaspataq kunan ch'isi ancha sayk'usqa chayamunku. Maytakunaqa tutamanta wira aychayuq kaltuta wayk'ukusqaku; hinaspaqa mikhuspachari chaqrata purinku. Wasipiqa ch'isinpaq mikhuy puchunchari, tata Maytaqa llank'asqanmanta sayk'usqa chayamuspachari kaltu puchutaqa hina chiriIlata mikhurqusqa. Tata Maytaqa yaraqaymanta kaspachari mana q'uñichispalla waqaychasqa chiri mikhuytá mikhurqun. Tata Maytaqa tikallatañas chiri kaltuta mikhurqun, hinaspas puñuykapunpacha. Hukta puñurquspas tata Maytaqa wiksa nanayniyuq rikch'arin, wiksansa q'iwin, chiri hump'is hap'ikun, mikhusqansa wiksanpi hathun rumi hinaraq qaqayarqun. Tata Maytaqa manas alIinpunichu, wiksansa hathun punkisqa, manas wiksa kuyuripunchu, manas supi lluqsipunchu nitaq khasarayta atipullantaqchu.
Mama Asuntaqa rikch'arillantaqsa, hinas nin:
—Chiri kaltu mikhusqayki ari wiksapi sayarqun— nispa.
Hinaspas qusanpaqqa kay hampikunata wakichipun:
32
1. Alkur t'impusqa
Huk raphi palmariyalta huk chhikan alkurpi t'impuchin, hinaspataq q'uñishaqta qusanman uhaykuchin. Kay hampiqa wiksa nanayta huk chhikanta thanirichin.
2.	Kuka hampi unu
T'impushaq unuman kuka raphikunata huk chhikan kuminustawan churaykun; hinaspa kay hampi unuta q'uñita qusanman mama Asunta uhaykuchiliantaq. Tata Maytaq wiksan kuyurin huk chhikanta kay hampita uhaykuqtin.
3.	Uhana qhaquna hampi
Mama Asunta runa hisp'ayta t'impuchin, chayman kuskan siwillata huk kiru ahustawan t'impuykuchin. Rura kaqtinqa huk chhikanta churaykurillantaq, mana kaqtinqa hinallata. Kay hisp'aypi siwilla t'impuchisqaman huk chhikan tawakuta churaykullantaq (mana tawaku kaqtin, qamasayri raphi allillantaq). Kay hisp'ay t'impusqata mama Asunta kuska haruta hina qusanman uhaykuchin; kikin hisp'ay t'impusqallawantaq hina wasanta hina wiksanta allinta qhaqun. Chhikaraqsa tata Maytaqa khasarqamun.
4.	Uhana hampi
Mama Asunta unuta t'impuchin. Chay unuman siwilla kuchunaqasqata huk kiru ahustawan churaykun, kay t'impuchisqanman huk chhikan tawakuta churaykullantaq. Kay hampi unuta mama Asunta kinsa kuti qusanman q'uñita haywan. Kay hampita kinsa kuti chay tuta tata Mayta uhan. Tata Mayta ahinatas ari wiksa qaqayayninta hampikun.

Mama Asuntas qusanpaq wiksa qaqayayninta hampispa, huk runaq wañusqanta ahinata yuyarin:
—	¡Hathuntapuni qusay llakirichiwan! Chaypas kunanqa allinña kashan. Irqillaraq kashaqtiy, huk Hanansaya runa pukllay p'unchaykuna kay Yanamayu aylluta kumpayrin watukuq hamuq kasqa. Chayta yuyashallanipuni.
Kay Hanansaya runas ari kumpayrinpaq wasinpi chicharunta chiri sara mut'itawan rnikhuq kasqa, hinaspaqa siwara aqha sirwisata uhaq kasqaku. Kay Hanansaya runaqa Yanamayu ayllupi ch'isiyanchari, hinaspas ripunan uras mana allinchu kapushan: wiksallansa sinchita qaqayarqun, manas khasaraytapas atipunchu, aswanpas sunqutas muyuchikun, hinaspas lansarqamun, ichaqa wiksanqa nanakushallanpunis. Chay runaqa chhaqay chhikan wiksantin kashan; chay runaqa huk usuri warmiman rikch'akun. Sunqu nanaytapuni qaparin. Kumpañan runakunataq mana imanayta atispa hinalla qhawakushaqku.
Kay Hanansaya runataqa hinallapi iskay p'unchaypacha qhawakushanku, ima hampikunallatachari qurinku. Runaqa astawan mana allin kashan: uyanpas t'uqra t-'uqra, ñawinkunapas t'uqu t'uquraq kapun; hinaraqsa runakunaqa manchharikunku, hinaspas "llaqtapi hampichisun", nispa chay runataqa aparikapunku. Kay runapaqqa manañas hampi kapuqchu kasqa. Ñanpis kay runaqa wañupuq kasqa. Kay
Hanansaya runataqa ch'unchulinsa ari.watarqukuq kasqa; chayraykus kay runaqa wañuq kasqa. Kay runataqa manas qura hampikunallawanqa alliyachinkumanchu karqan; ch'unchuli watasqataqa (wakin "wiksa lluphasqa' ninchis) hampina hathun wasiilapipunis: wiksanta kuchuykuchikuspa, ch'unchuli watasqata hurquchikunman karqan; chhikallapunis alliyanmanqa karqan— nispa mama Asunta riman.
Mama Asuntaqa yuyarispataq llakirikuspataq, yuyarispataq llakirikuspataq ahinata nillantaq:
—Huk runata wiksan qaqayarquqtinqa, huk runata wiksan watarqukuqtinqa, wiksan ukhupis ari wayra tantarqukun; chay runaq wiksan paskarakun hinataq, chay runaqa supiran, chay runaqa khasaran; mana chaytaq wañupullanmanpuni.
Ahinas chayqa kanman— nispa.
TUTAYUQPI KAWSAQ RUNAKUNAMANTA
Huk ch'isi para chayaqtin mama Asunta wawankunantin wasipi kashan. hina Piwru churin mamanta ahinata tapun:
—	¿Imanaqtintaq awichayri Yanaqaqapi mana pukllanayta munanchu?— nispa.
Hiña mama Asuntaqa wawankunaman may hayk'aq uyarisqantachari willan:
—	Kay Pacha chhikaraq paqarimushaq hinas, kay hallp'a patapiqa mana p'unchaykuna kaqchu. Manas intita riqsiqkuchu, killaq k'anchaynillanwansa kawsaqku. Kay hallp'a patapiqa ñawpa runakunas tiyaq kasqa. Chay runakunaqa "hintil machu" nisqa kaq kasqaku. Kay hintil machukunaqa kiIlatas yupaychaqku, mach'aqmayata, qaraywakunata imas yupaychaqku. Kay runakunaqa tutayuqllapis tiyaq kasqaku.
Kay Pacha huk p'unchay paqarimuq kasqa hinataq Tata Inti lluqsimullaqtaq kasqa, hinas kay hintil machukunaqa mana kawsayta atipunkuchu, manas imatapas rikupunkuchu; kay hintil machukunataqa Tata Intis ruphaspa hayurparipun, hinas kay hintil machukunaqa qaqa wasikunaman pakaykukunku.
Chaypis wakin kawsanraq, wakintaqsa wasinku wasinkupi wañurapunku.
Kunan mana hintil machukuna kapunchu, tullullanku hintil wasikunamanta wathuwamushan. Hintil wasikunaqa qaqa chakikunapi kashan. Wakin hintil
34
wasikuna rikukushanraq. Rumi sihiykusqapas kanman hina hallp'api chinkarapushan, machu wasikunapas kanman hina. Hintil wasikuna kay ayllupi chhikapi
chhikapi kashan. Huk hintil wasi kashallantaq Yanaqaqapi. Hintilkunaqa manaña kapunkuchu, ichaqa hintilkunaq ahayun kashallanpuni. Hintil wasikunapiqa mana pukllanachu, nitaq hintil wasikunataqa tupapayanachu. Hintilkunaq ahayunqa phiñarikunku wasin patakunapi pukllaqtinchis, wasinkunata hasp'ipayaqtinchis. Hintil machukuna phiñakun hinaqa, wataqawanchis, manchharikunchis, hinaspa unqunchis.
Hintil machukunaqa mana runakunallatachu hap'iqan, uywakunatapas hap'iqallantaq. ¿Tata Siwirinuq unqusqa llamanmanta yuyashankichu? Tata Siwirinuq huk llaman uyanpi iskay ch'upuyuq karqan; chay ch'upukunamanta q'iya tullukunantin t'uhamuq, hintil machukunaq tullun wathuwashan ahina. Chay llamaqa hintil wasikunapi manchharichisqachari karqan. Hintil machukunaqa hina uywakunaq ahayunta hina runakunaq ahayuntas wataqanman. Chayraykus hintil wasikunapiqa mana pukllanachu, nitaq manchharichinakunachu; mana chayqa unqusunman.
Chayraykuchari awichaykiqa mana Yanaqaqapi pukllanaykita munanchu— nispa mama Asunta willakun.

Yanamayu ayllupi ¡rqikuna yachay wasi purisqankumanta samashanku hinaqa, sapa p'unchay uywa michiq purinku. Irqikunaqa uywata michispa iskay kinsamanta huñuykukunku, hinaspataq pukllaykunku. Ahinatas kay uywa michiq irqikunaqa sapa p'unchay ruwanku.
Maytakunaq uywantaqa Yanamayu ayllupi Piwru churinkus sapa p'unchay michishan. Piwruqa wak irqikunawan huñukun hinaspas uywa michina patapi pukllanku. Huk p'unchay Piwruqa wak irqikunapiwan Yanaqaqa qayllapi uywata michishasqaku, imakunawanchari pukllarqanku. Hinaspataq Yanaqaqa hintil wasikunapi hayunakusqaku. Kay irqikunaqa yachakushankus kanpas kay hintil wasikuna patapi mana pukllanataqa. Chaypiwanpas pukllaykusqakupuni, hayunakusqaku. hinas Piwruta wak irqi hayusharqan, Piwrutaqsa hintil wasi rumi patankunata phawashaspa sinkurqukusqa. hinas Piwruqa manchharikun, hinaspas waqan.
Uywa michiq Piwruqa chay manchharikusqan ch'isipachas mana allinchu kapushan: umansa nanan, kalursa ruphaykun, ichaqa manas pimanpas willakunchu. Qhipantin p'unchaysa Piwruqa astawan mana allinchu kapushan: umansa t'uharquyta munan, kalurmantas ruphaykunraq, manas mikhuyta munapunchu; Piwruqa wak p'unchaykuna chanin mikhuqsa kakushanpas, chay Yanaqaqa rumikunapi pukllasqallanmantas ahina
35
kapushan; Piwruqa manas puñuytapas atinchu, sapa ratus irasss! irasss! nispakama qaparin.
Chaykunata rikuspas, mama Asuntaqa:
—	¿Imanantaq wawaytari? ¡Hap'iqasqachus kashan! — nispas mama Sawasta maskhaq ripun. Mama Sawastaqa Yanamayu ayItupi allin hampikuq warmis kanman.
Mama Sawastaqa yachanñachari imamanta unqusqanta; hinas hampikunata pallakuspa hamun, hinas Maytakunaq wasinpiqa Piwruta: kalurmanta ruphaykushaqtaraq tupachin; Piwruqa payiykushasqas, misikunatas tukuy chhikapi rikun. Mama Sawastaqa Piwruq lluq'i maki winantas llankhaykun, hinas winanqa "pun pun pun" nispa purishasqa. hinas mama Sawastaqa kukata qhawan. Kukata qhawaspas mama Sawastaqa Piwruq manchharikusqanta taripan, hinas nin:
—	¡Hap'iqasqataq kayqá! ¿Maypitaq manchharikurqanki?— nispa.
Hiñas irqiqa sut'inta willakapun: Piwruqa Yanaqaqa hintil wasipi pukliaspas mullhakusqa, hinachari kunanqa hintil wasi hap'iqamanta unqushan.
Mama Sawastaqa, lawil t'ikatas wataykurispakama Piwruq wallwak'unkunaman, sunqunman ¡ma churaykun. Kachitas qullpatawan huk huch'uy pañupi wataykuspa churaykullantaq. Hinaspas lluq'i q'aytuwan "lluq'i lluq'i" nispa q'aytuta t'ipinaqan. Hinaspas uraña hampi unuwan patamanta phiskuqarqun, ukhumantataqsa kasqan, hampi unuta uhaykuchillantaq. Mama Sawastaqa inti chinkaykuy urastas Piwruta hampishan. Manaraq puñuykuchispas Piwruq ahayunta wahan "hampuy ahayu, hampuy ahayu", nispa. Hinaspas phiskusqa unutaqa huk runawan karuman apachin. Hinaspa Piwruta puñuykuchipun.
Hiñas Piwruqa alliyapun.
Tata Antuñu watantin Uank’asqanta ayllu runaman willan
AHI NATAS ALQUQ KANIRQUSQANTA HAMPINA
Yanamayu ayllupi ayllu runakuna wata tukuyta huñunakunku hina, ayllu kamachikuqkuna llank'asqankumanta runakunaman willanku. Tata Antuñu "úkhunchis qhawaq" 'promotor de salud' nisqa. Tata Antuñuqa sapa wata hathun huñukuypi, ¡makunatachari watantinpacha ruwarqan chaykunata hukmanta huk ayllu runaman willan.
Tata Antuñu ¡skay wataña runata hampispa kay ayllupi llank'ashan. Tata Antuñuqa allinta llank'ashan, runa hampiyta yachan, runapas ancha kusisqa tata Antuñuq yachayninwan. Tata Antuñuqa hina tuta, hina p'unchay unquq kaqtin puriripun. Allinta llank'an. Tata Antuñuqa allinta llank'an ayllunta munaspa. Ayllunta ñawpaqman thaskiriqta rikuyta munan. Tata Antuñuqa mana ukhunchis hampiyllatachu yachan, tata Antuñuqa hina tata mamakunaman, hina irqikunaman allin kawsanankupaq yuyayta qaran. Chayrayku kunan p'unchay huñukuymanqa ashkha runa hamusqa, siminta uyariyta munaspa. Wakin runaqa tata Antuñu tapurikuq hamusqaku.
Ayllu runakunaqa yachay wasipi huñukusqaku, ashkha runa huñukuqtin tata'Antuñu llapanta napaykun, ashkha runa huñukusqanmanta anchata kusikun. hina liwritanta qhawaykuspa ahinata willakun:
—Wata kuraqña llank'ashaqtiy hina huk qanchis watayuq wawata pusamusqaku. Kay wawaq phakanta alqu kanirqusqa. Kay irqiqa yachay wasimantas
36
kuraqninkunantin wasinta kutipusharqan, hinas paykaqllata alqu hap'irqusqa. Kay irqita pisi kaniykusqalla kaqtin ahinata hampirqani:
T'impusqa llaphi unutawan hawuntawan hap'ispa irqiq phakanta allinta maqch'irarqani. Alqu yawarniyuqta kanirquwanchis hinaqa t'impusqa unullawanpuni maqch'irana. Mana t'impusqa unuqa astawan unquchiwachuwan. Alquq kanisqantaqa huk t'aqsasqa pañuwan maqchina. Kay pañuqa mana hayk'aqpas qhilli kananchu. Alquq kanisqanta maqchispaqa allin ch'akirananta suyana, allinta ch'akiraqtintaq, wak hathunpacha pañuwan q'ipichaykuna. Sapa p'unchay alquq kanisqantaqa maqchina, hinaspataq wak pañuwan q'ipichana alquq kanisqan alliyanankama. Ahinallata chay wawata hampirqani. Saqararata tariyman karqan hinaqa, saqararawan chay alquq kanisqanta q'ipichayman karqan.
Saqararawan hampiy
Alquq kanirqusqanta ahinata saqarara raphiwan q'ipichana:
T'impusqa llaphi unutawan hawuntawan hap'ispa, alquq kanisqanta allinta maqchirquna; ch'akirarin hinataq alquq kanisqan pataman saqararaq raphinkunata ch'irwarispakama sumaqta mast'aykuna. Saqarara raphita huk chhikan kachiwan t'akararispa. Patanmantataq huk pañuwan sumaqta q'ipichaykuna. Alquq kanisqan ukhunchistaqa, wisq'akunankama maqchina, saqarara raphiwantaq sapa p'unchay q'ipichana.
Qankunataqa sapa kuti hina alqu kanirqusunkichis, qankunataq: wakin qillakuymanta, wakintaq karupi tiyaspa mana hampichikuq hamunkichischu. Alqu kanirqusunkichis hinaqa, qankunapura hampinakuyta atinkichis parlasqayman hina. Alquq kanirqusqan nishu hathun kaqtinpas, yawar mana sayaqtinpas ama h¡nallaqa qhawanakunkichischu, ahina kaqtinqa hamunkichispacha hampina wasita. Mana chayqa, astawanpas unquykuwaqchis.
Alquqa kay ayllunchis ukhupi puriykachashaqta kanirquwanchis. Chay alquqa riqsisqa runaq alqun, manachari chhikaqa "unquy alquchu" Mana riqsisqa alqu kanirquwanchis hinaqa, alquta qhawana; unquy alqu kaqtinqa, sut'i, hina runata hina alquta yanqhapacha kaninaqan. Unquy alquqa maqanaqakusqan . p'unchaymanta chunka p'unchay ukhupi wañupun.
Unquy alqu kanirquwanchis hinaqa hathun hampina wasita purina, hinallataq kamachikuq runakunaman willana, chay alqumanta yachanankupaq. Unquy alquq kaninaqakusqanqa wañuchiwasunman mana hampichikuqtinchis; chayrayku hampina wasita purina. Ahinata tata Antuñu Yanamayu ayllu runakunaman yuyayta qaran.
Tata Mariyanu Kutipa, ayllu umalliq runa, ahinata rimarqullantaq:
—	¡Tata mamakuna! Runaqa alqullayuqpuni allinta tiyanchis, alquqa wasinchista tuta p'unchay qhawan, alquqa uywakunata qhawaysiwanchis; chayrayku alqutaqa uywakunchis. Pantaspachari wawakunata, riqsisqa runakunata ima kanirqapun, hinaspataq runankunata ima ch'aqwachiwanchis, chaylla mana allinchu. Kay ayllupiqa riqsisqa urasta wawakuna purinkutaq kutimunkutaq yachay wasimanta; chaytaqa llapan yachanchis. Qhipa p'unchaykunaman mana ch'aqwayta munaspaqa, yachay wasi wawakuna ñanta purishaqtin uras, wasipi alqunchista huk ratu watakunanchis. Chayta kamachi’kuq runa hina yuyaychariykichis— ahinata tata Mariyanu parlarqun. Wakin runa "¡Arí! ¡Arí!" ninku, wakintaq ch'inlla ripunku.
RUPHASQA UKHUNCHISTA AHINATA HAMPIKUNA
Tata Antuñu kunanqa ¡maynatachari ruphasqa wawata hampirqan, chayta willawasun:
—Huk p'unchay huk irqi t'impushaq lichi mankawan pilarqukusqa; kay irqiqa lichi mankatas q'uncha patamanta ituqasharqan, hinas mankaq ninrin uraqarqun, t'impushaq lichitaqsa irqiq qunqurin pataman hich'aykukun. Irqiq qunqurinqa rupharqusqa; ñawi ñawiraqsa suphullurqusqa, chaytaqsa sinchita nanan, hinas irqiqa manchayta qaparillantaq. Kay irqita maman apamuwasqa hampinaypaq, hina ahinata hampirqani:
Ruphasqa qunqurin suphullu hunt'a kasqa. Chay suphullu pataman chiri unuta pisimanta pisi ashkhata hich'aykurqani. Kay chiri unutaqa karupachamanta hich'ana. Mana qhilli unutaqa suphullu pataman hich'anachu. Kay unuqa ruphasqa ukhunchista pisita t'ihichin, nanaytapas huk chhikanta apaqan. Ruphasqa suphullukunataqa mana t'uhachinachu, chayqa payllamanta t'uhanan.
Hinaspaqa ahinata hampina:
T'impuchina mansanillatapas, salwiyatapas, mana chaytaq uqururutapas, kay unu chiriyaqtin chay unuwan suphullu ruphasqa ñawikunata maqchirana. Mana kay ruphasqata maqchiranchis hinaqa, chay ruphasqa ukhunchis q'iyachaykunman. Ahinata maqchiraspa ruphasqa ukhutaqa pisi rupharasqalla kaqtin ahinata hampina:
37
Wirawan:
May chhikan ukhunchispas ruphasqa kaqtin, wirawan qhaqurakuna ichaqa suphullukunallata; suphullu ñawikuna kichakun hinapas, utaq qaranchispas ruphasqa kaymanta iqaqakun hinaqa, mana wirawan hampikunachu. Wirawan hawirakuspa huk pañuwan q'ipichaykuna, ama t'uhachiq hinalla, kay pañuqa allin t'aqsasqa kanan; sapa iskay p'unchaymanta hina kay pañuta murana.
Suphulluyuq ruphasqa ukhunchistapas, hathunpacha ruphasqa ukhunchistapas, ahinata kaykunawan q'ipichasunman:
1.	Papawan:
Unu papakunata ch'uñuta hina takarquna. Kay papa kutasqata ruphasqa suphullu pataman laq'aykuna, hinaspataq huk t'aqsasqa pañuwan q'ipichaykuna. Q'ipichaspaqa mana nishuta mat'inachu. Mana chayqa suphullukuna t'uharqunman. Sapa p'unchay wak unu papa kutasqata suphullu phataman laq'aykuna. Kayta mana atispataq, huk wak raphiwan hampiwaq:
2.	Ripulluwan:
Huk ripullu raphita allinta maqllirquna hinaspataq kay raphiwan ruphasqa suphullukunata qataykuna; patanmantataq t'aqsasqa pañuwan q'ipichaykuna. Ripullu raphiwanqa sapa p'unchay suphulluta qatana, kinsa tawa p'unchayllapas.
Hiña papawan hina ripulluwan hampinapaqpas ruphasqa suphullutaqa hampi unuwanraq allinta maqchirana.
Ahinata ari huch'uy ruphasqakunataqa hampina. Hathun ruphasqakunataqa manachunan hampiyta atiwaqchischu.
Kay willashaykichis chay hampikunaqa, ukhunchis pisi ruphasqa kaqtin, ruphasqa qaranchis mana iqaqakuqtin, ruphasqa qaranchis iqaqakun hinaqa mana hampiyta atisunmanchu, chaypachaqa hampi wasiman unqusqata apananchis; kay unqusqataqa hampina wasipi hampimusaqku. Ruphasqa qaranchis iqaqakun hinaqa, mana chay ruphasqa ukhunchismanqa wirata churanachu; aswanpas ripullu raphiwan churasunman, siwillaq papanwan churasunman, ch'aqu pitusqawan churasunman; nishu hathun ruphasqa kaqtinqa hampina wasillatapuni apaña kanman- ahinatasari tata Antuñu ruphasqa hampisqanmanta willakun, ruphasqa runakuna hampinapaq ima yuyaychakun.

Tata Antuñu Yanamayu ayllu runakunaq huñukuyninpi kunanqa ñak'aykusqakuna hampisqanmanta willakushan:
—Huk p'unchay hampina wasita huk paya warmi hamusqa. Kay warmis makinta kuchuykurqukusqa: kay warmiqa siwiIlatas kuchukusharqan hinas lluq'i mama ruk'ananta kuchillu waykurqun. Yawarsa kay warmiq makinmantaqa hamushallan hamushallan. hina kay warmiqa huk pañuwan makinta q'ipicharqakamusqa. Chay pañupas pukaraq tukurqusqa, yawarsa anchata purin, ichaqa manataqsa kay kuchuykukusqanqa nananchu.
Qankuna imaykichistapas ñak'aykukunkichis hinaqa, amaraq nishuta yawar lluqsimushaqtin, ahinata nuqa hina hampiyta atinkichis ichaqa pisipacha kuchuykusqallata:
Saqararawan
Kuchuykusqa makita llaphi unuwan allinta maqchirana, kuchuykusqakuna maqchinapaqqa saqararatawan mansanillatawan t'impuchina; chay unuwan kuchuykusqa ukhunchistaqa allinta maqchirana. Ahinata ruwaqtiypas yawarqa huk chhikanta phawamushallarqanpuni, hinataq huk q'umir saqararaq raphinta chay kuchuykusqa maki pataman churaykurqani; saqararaqa tukuy imapaqmi allin ninkutaq. Saqararaqa kuchuykusqakunata hampin, mana q'iyatatachinchu, aswanpas kuchuykusqata ratu wisq'an.
38
Ñak'aykusqa mama ruk'ana pataman saqarara raphikunata mast'aykuspa, patanmanta huk t'aqsasqa pañuwan mat'ita q'ipichaykurqani; mana yawar astawan lluqsimunanpaq mat'ipachata q'ipichaykurqani. Sapa p'unchaytaq wak saqararaq raphinkunata kuchuykusqa maki pataman churarqani, kuchuykusqa ruk'anata allinta mansanilla unuwan saqarara unuwan maqchispa. Saqarara raphitaqa unqusqa maki pataman kuchuykusqa wisq'akunankama churana.
Ripulluwan
Saqarara raphi mana tarikuqtinqa, ripullu raphiwan maki kuchuykusqata qatana. Ripullu raphiwanqa saqarara raphiwan hinallataqmi hampikuna. Kay hampikunaqa allin huch'uylla kuchuykusqa kaqtin.
Qankunaqa pisi kuchuykusqallata hampinakuyta atinkichis, ukhupacha kuchuykusqatapas hathun kuchuykusqatapas manachunan hampinakuyta atiwaqchischu. Nuqa huk runata riqsini, kay runa makinta ñak'aykukuq kasqa. Maki quchañantas huk kuchilluwan allaykurqukuq kasqa, hinaspataq ''manachari. ukhuchu" nispa paylla hampikuq kasqa. Kunan chay runaq makin wisq'akuytaqa wisq'akun, ichaqa kinsa chawpi ruk'anankuna mana kuyuripunchu.
Chayrayku qankunaqa hathun hampina wasita purinaykichis ukhu kuchuykusqakuna hampichikuq, hinallataq hathun ñak'aykusqakuna hampichikuq. Ukhunchis ñak'aykusqataqa mana hinalla qhawakunachu, mana ñak'aykusqa ukhunchisqa hanllarayananchu, hinalla hanllarayan hinaqa qhillikuna waykun, hinaspa q'iyachaykuchin. Q'iyachasqaqa sasaña hampinapaq.
Chhikaqa ukhunchistaña imawanpas kicharqukunchis chaypachaqa kay kichasqata allinta maqchina. Kuchuykukuspaqa qhilli kuchilluwan kuchuykukunchis, qhilli lawk'anawan taqmaykukunchis, thanta latakunawan q'anchaykukunchis; chayrayku kuchuykusqataqa allinta maqchina. Qhilliqa
q'iyachaykunmanpacha. Q'iyachasqa ukhunchisqa sasa hampiyña.
Uyarishankichis hina, yaqa kasqan qura hampikunamantakama rimashanchis: mansanillamanta, saqararamanta, salwiyamanta. Chayrayku kay qura hampikunataqa pallakunallanchispuni— nispa tata Antuñu rimasqanta tukun.

Tata Antuñu ayllupi watantin llank'asqanmanta willakushallan, hina liwritanta qhawaykuspallapuni asikuspa ah ¡nata nin:
—	Kunan yuyarisun Yanamayu ayllu waynakunaq unqurasqankumanta, qankuna yuyashankischari Hurinsaya ayllu waynakunawan piluta hayt'asqanchista.
Yuyashankichis hina, chay kutiqa Hurinsayakunata apaykurqunchis hina, chay hawalla pukllaq waynákuna maqanakuyta qallarinku, hinaspataq llapan maqanakunchis. Hinaspa llapallan "kaymi nanawan", "chhaqaymi nanawan" nispa hampina wasita chayaramunku. hina llapan piluta hayt'aq waynakunata ahinata hampirqani:
1.	Hawunwan maqchiy
Piluta hayt'aq waynakunaq ukhunta, allinta qhawaraspa may chhikachari nanan, chayta unuwan maqchirani, hinaspataq hawun piturisqawan chay punkisqa pataman laq'aykuni, hinaspataq allinta huk pañuwan q'ipichaykuni. Kay q'ipichasqata huk mikhuy wayk'ukuymanta hina hurqurqapuni.
2.	Papawan q'ipichay
Wakin waynakunataqa k'irisqa ukhunta maqllirarispa papawan q'ipicharqani. Ruk'i papatapas, mana chaytaq unupacha papatapas ch'aqirquspapas kuchunaqaspapas
39
k'iri pataman churaykuspa q'ipichaykuna; ahinata ruwarqani. Chay papawan q'ipichasqataqa punkiy uraqanankamalla churarqani— nispa willakusharqan tata Antuñu, hiña huk runa ahinata parlarqullantaq:
—Nuqayku k'irisqa ukhuykutaqa ahinata hampikuyku:
Ch'iri ch'irita, yawar ch'unqatawan allinta kutarquyku; chay patamantaq yana chankakata kutaykullaykutaq. Hinaspataq chay kutasqata punkisqa pataman churaykuyku. Kay q'ipichasqa k'irita sik'in. Chayllawan hampikuyku— nispa.
Hiña tata Antuñu allinta uyarispa: iArí! Chaypas allillantaqmi k'iripaq— nispa nin.
CHAKI K'UTUYTA MAK! K'UTUYTA AHINATA THANICHINA
Tata Antuñu kunanqa chaki k'utuymanta maki k'utuymanta wak tullu k'utuykunamantawan rimashan:
—Yanamayu ayllupiqa hina ¡rqikunata hina waynakunata hina machukunata tullunchis k'utuwanchis: wakinta chaki k'utuwanchis, wakinta maki k'utuwanchis, wakintataq wak tullunchiskuna k'utuwanchis.
Iriqikunaqa unuwan huq'uchakusqankumanta makinkuta chakinkuta k'utuchikunku. Waynakunaqa wakin mayuta ima q'uñi q'uñi chakintin chimparqunku, wakintaq waytata ima phurtinku chayrayku chaki tullunku k'utun.
Tullu k'utuy unquyqa machu runakunapi astawan ikhurin unanqa machu runakunaq tullu k'utuy unquyninmanta rimarishani. Kay unquyniyuq runakunaqa chiripi mana kayta atinkuchu; wayrapi mana kayta atinkuchu. Maki k'utuy chaki k'utuy mayqin tullu k'utuy unquypas hatarin hinaqa runata qaparichinraq.
Huk p'unchay hampina wasita huk machu runa qaparikuspa hamusqa. Kay machu runataqa tullunkunas manchayta k'utun. Tullu muqunkunas anchata nanan. Kay tullu k'utuykunataqa mana hampiyta atisunmanchu. Nanaynillanta huk chhikanta pisiyachisunman. Kay tullu k'utuykunaqa machuyaqtinchis watamanta wata pisimanta pisi ikhurimun. Tullu k'utuy unquytaqa ahinata thanichina.
40
1.	Ahusniyuq kuka hach'uwan qhaqukuy
Huk chhikan kukata allinta qhamurquna, huk iskay ahus kirutawan; kay hach'uwan chaki k'utuytapas maki k'utuytapas allinta qhaqurqukuspa, allinta ch'uwirqukunallataq.
2.	Linasa parchi
Huk chhikan linasa muhuta allinta kutarquna, hinaspataq huk chhikan q'uñi unuwan kay hak'uta piturquna. Kay linasa hak'u pitusqata papil patapipas huk pañu patapipas pisipachallata churaykuspa, mayqin tulluchus k'utushan chay tullu pataman laq'aykuna, ch'akirquqtintaq hurqupuna.
3.	Qura hampi unu
Q'umirtakama hina achikuryata, hina misikuta, hina urqu kisata (t'ikayuq kisa) huk chhikan unupi t'impuchina; kay hampi unuta tullu k'utuy unquyniyuq runa, kinsa tawa kuti huk p'unchaypi uhanan.
4.	Muta tutanuwan qhaqukuy
Iskay kinsa wata wañusqa mulaq hathuchaq tullunkunata maskhakuna. Kay muía tulluta p'akispa tutanunta hurquna. Ruphay uras kay muía chilinawan hina chaki k'utuyta hina maki k'utuyta hina mayqin tullu k'utuytapas allinta qhaqukuna, hinaspataq allinta ch'uwirqukuna. Muía tutanuwan qhaqukuspaqa mana unuman haywanachu.
Maki k'utuyniyuq kaspapas, chaki k'utuyniyuq kaspapas, utaq mayqin tullu k'utuyniyuq kaspapas, mana aychataqa mikhunachu, nitaq wirakunataqa mikhunachu; aychatapas wiratapas mana mikhunchis hinaqa, tullu k'utuy chinkaripun; chaytan willawan tata Nikanur, paymi ahinata tullu k'utuyninta thanichikuq kasqa. Chaykunallatan yachani— nispa tata Antuñu rimayninta p'uchukapun.

Tata Antuñu Yanamayu ayllu runa huñukuypi ña rimayta tukushaspaña ahinata nin:
—	Kunan rimarisaq kay ayllupi wawakuna paqarisqanmanta; kay ayllupi huk wata ukhupi chunka phishqayuqpacha wawakuna paqarisqa. Usuri warmikunataq ancha llakisqa tapukuq hamunku.
Yanamayu ayllupi, wak ayllukunapipas mamakuna sapa simana huñunakunku. Huk p'unchay Yanamayu ayllu mamakuna huñukuyninkuman wahachiwasqaku, chaypin imakunatataq usuri warmi ruwanan, imakunatataq usuri warmi mana ruwananchu chaykunata tapuriwarqanku, hina nuqa ahinata rimarqani:
/. HUK WARMI USURI CHURAKUN HINAQA, KAYKUNAMANTA MANA LLAKIKUNANCHU:
1.	Huk warmi usuri churakun hinaqa, wiksa huqariypi kashan ninchis; kay qallariy killakunapi usuri warmikunaqa sunquta muyuchinku, tutamanta puñunamanta hatarispa siminta wikch'umuyta munanku, mikhuyta millakunku, wakin p'unchaykunaqa mikhusqankuta ¡ma kutirquchimunku. Kaykunaqa mana manchakunapaqchu; warmi wiksa huqariyta qallarin hinaqa ahinallapuni, mana chayqa llakikunapaqchu, nitaqmi llapan usuri warmikunachu kayta riqsin. Kay millakuykunaqa hinaspa p'unchaymanta p'unchay chinkaripullan.
41
2.	Wakin usuri warmikunataqa mirkha uyanpi ikhurin: ñawi patankunapi, ñawi muyuriqninpi uyanpi ima, kay mirkhaqa mana unquychu, nitaqmi usuri warmita mirkha uyanpi ikhurin hinaqa llakikunapaqchu.
3.	Yachashanchis hina, wakin usuri warmiqa wirayan, wakinqa kaqlla kashan. Usuri warmiqa maná ancha wirayananchu. Huk warmi usuri churakun hinaqa, manaña yawarnin uraqamunchu. Wawa wiñasqanman hina; wiksan wiñarin, ñuñun yapakullantaq, chutakuspa nanan ima. Huk usuri warmipi kaykuna ikhurin hinaqa mana llakikunapaqchu, ahinapuni usuri warmiq kawsayninqa.

Huk warmi usuri churakun hinaqa, manan unqushanchu, manan kay warmiq ukhun unqusqach,u tarikun, usuri kayqa manan unquychu. Ichaqa huk usuri warmi wak unquykunawan unquqtinqa, mana allinchu, usuri warmi unqun hinaqa wiksanpi wawapas unqullantaq.
1.	Huk usuri warmiqa mana thallanchu nitaq qasillachu kanman, payqa wak qhali warmikuna hina uywata michikushan, chaqrapi llank'akushan, wayk'ukun, qhatukunata purin, tukuy imachus ruwana, chayta ruwakushan. Usuri warmipas mana usuri warmipas llank'aspaqa sayk'ullankupuni, puriqtinkupas chaki t'usunku nanallanpuni, chayqa mana llakikunapaqchu; ichaqa huk usuri warmiq chakinkuna punkisqa ikhurin hinakaqqa mana allinchu. Usuri warmiq chakinqa mana punkinanchu, mana punkinanpaqtaq pisi kachillayuqta, ch'apaqpachallata mikhuyta mikhunan. Hinallataq usuri warmiq chakin punkiqtinqa, kay usuri warmi aitu hayt'anayuq pisi sawnanallayuq puñunan. Ch'apaq mikhuyta usuri warmi mikhun hinaqa chaki punkiynin chinkapunan; mana chaytaq, hampina wasita kay usuri warmi hampichikuq purinan.
2.	N¡sharqanchis hina, usuri churakuyqa mana unquychu. Hinallataq huk warmi usuri churakun hinaqa yawarnin manaña uraqapunchu. Maypachachus huk warmi usuri churakun hinaqa, manan yawarninqa uraqamunmanñachu, uraqamun hinataq mana allinchu. Usuri warmitaqa manan huk sut'uyllapas yawarnin uraqamunanchu. Usuri warmitaqa yawar uraqamun sullunanpaq malpartuyuq kananpaq; usuri warmi sullun hinataq, yawarqa hich'akamunraq. Usuri warmita yawar uraqamun hinaqa mana nuqanchis ukhupi hampinakuyta atisunmanchu. Huk usuri warmita yawar hina wañusqapas hina kawsashaqpas uraqamun hinaqa, hathun hampina wasita hampichikuq purinan. Yachashanchis hina, huk usuri warmita yawar uraqamun hinaqa, wawa mamanpaq ukhunpi wañupun, hinaspa mamanta unquchin, maman
h¡nalla qhawakun hinataq wañuyninta ima taripan.
3.	Usuri warmimanta wiIlashaykichis chayqa huk chhikan manchharikuna hina kashan, chaykunataqa allintaña riqsinchis, chaypachapas wak tapukuykuna kashallan:
—Usuri churakusqaymantapacha kallpa wañuymi kani. ¿Imanawantaq? Kallpa wañuy usuri warmikunataqa ahinata nini:
—Qanqa, mamay, anchata ari llank'anki; wiksaykipi wawaykipas p'unchaymanta p'unchay wiñashan chay sayk'uchillasunkitaq. Pisitacha ari mikhunki. , Mikhusqaykitaqa wawaykipaqwanmi mikhunki; wawaykiqa mikhusqaykitan mikhullantaq wiñarispa hina— nispa.
Usuri warmiqa mana anchata llank'ananchu, usuri warmiqa mana mana piraruwan llank'ananchu, nitaq Nasa q'ipikunata q'ipinanchu. Chaykunaqa astawan mana kallpayuqta ikhurichin, usuri warmikunaqa unqukunanku patapi, huk chhikanta yuyaywan purinaqananku hinallataq kallpa wañuynin qatirparinanpaq kay mikhuykunata mikhunan: q'atawiyuq qañiwa lawata, q'atawiyuq kiwna lawata, kiwna yuyu kaltuta, hi nal lataq mikhunan hawas phusputa ununtinta. Usuri warmikuna kallpa wañuy kashanku hinaqa chaypaq allillantaq: uqururu mikhuy, mana chaytaq k'ayra kaltu upiy.
Huk usuri warmi kallpa wañuytaq kashan, kalurtaq hap'ikullantaq hinaqa, hathun hampina wasita purinan.
4.	H¡nallataq hathun usuri warmikuna:
—Ñañu wasay nanawan, wiksay nanawan— nispa hamunku. hina wakin warmikunataqa ahinata nini:
—Wiksayki wasaykiqa nanasunki, Masa q'ipikuna apasqaykimanta.Wakintataq nini:
—Mana chayqa manchakunapaqchu; wawayki ari wiksaykipi wiñashan, wiñaspataq k'ichuwanniykita tanqan; chayrayku ari wiksaykiqa nanasunki— nispa.
Hinal lataq wak usuri warmikunataqa ahinata nini:
—Unqukunayki patapi wiksayki nanasunki chaypachaqa manaraq killayki hunt'akuqtincha unqukunki ari— nispa.
—	Kay usuri warmikunataqa yuyaychallanipuni:
—Unqukunaykichis qayllapi kaspaqa; ¡ama sapallaykichisqa kankichischu!— nispa.
Huk usuri warmiqa kay tukuy ima parlasqanchista ari yachanan.

Tata Antuñu Yanamayu ayllu runakuna huñukuypi parlashallan, hina huk chhikaraq kasarakuq wayna ahinata tapurikun:
—¡Tata Antuñu! ¡Qan allinta yachashanki! ¿Chiqapunichu warmikuna, usuri churakunkuman yawaminku uraqamushan hina?— nispa.
Kay chhikaraq kasaru waynaqa Pawlu. Pawlu ahinata tapukun hina, huñukuypi tarikuq wakin runakuna asikunku; wakintaq Pawluta asipayanku. hina Tata Antuñu runakunata hup'allachispa ahinata rimarqun:
—¡Pawlu, allinmi tapukuyniyki kashan! Wakin wawa masiqa asikushanchis ari. Ichaqa manachunan yachashallanchistaqchu. Allinta uyariychis: huk warmiqa yawarnin uraqamushan hina, manan hayk'aqpas usuri churakunmanchu. ¡Mana hayk'aqpas!— nispa.
Hiña runakunaqa ch'inlla uyarishanku. hina ayllu hamawt'a Isawru Chiri ahinata rimarqullantaq:
—	¡Tata Antuñu! Chay tapukuy kashaqtinqa astawan allinta willariwayku— nispa.
Tata Antuñu huk suk'asqa papilta aharparin, hinaspa huk pirqaman k'askaykuchin hinaspa nin:
42
PUKA 1: Kay p'unchay huk warmita yawarnin uraqamuyta qallarin.
YANA 14: Kay ¡squn p'unchay ukhupi huk warmi qhariwan puñun hinaqa usuri ¡khuriyta atin.
PUKA 29: Kay p'unchay wakmanta yawar uraqamuyta qalfariñaIlantaq.
—Vachashanchís hina, warmikunataqa sapa killa yawarnin uraqamun, kay yawar uraqayta wakin runa "killa uraqay'' ninchis. Kay silq'asqapi sapa muyu huk p'unchay nisqa kashan.
Kay lluq'i larupi, silq'akuna qallariyninpi huk puka muyu kashan; kay puka muyu ima p'unchaychus, huk warmita yawarnin uraqamuyta qallarm, chay ikhurishan. Silq'akuna tukuchaypi pañaniqpi kashallantaq wak puka muyu; kay puka muyu niyta munan: kay p'unchaymi chay warmiq yawarnin uraqamuyta qallarinallantaq, kayqa wak killanña. Puka muyukuna nisharqanchis hina: yawar huk warmita uraqamuyta qallarin kay p'unchayqa niyta munan; chhikaqa huk warmita yawarnin uraqamun sapa iskay chunka pusaqniyuq p'unchaymanta.
Kay iskay puka muyuq chawpinpi, huk yana muyu •kashallantaq, chayqa yawar uraqamusqanmanta chunka tawayuq p'unchaypi kashan: kay p'unchay huk warmi huk qhariwan puñun hinaqa, usuri ikhurinman; chay p'unchay ari huk warmi usuri churakunanpaq kamasqa.
Kay yana muyuq qhipanpi kashallantaq tawa ch'iqchi muyukuna, hinallataq ñawpaqinpiqa kashallantaq tawa ch'iqchi muyukuna, chhikaqa llapanpi isqun p'unchay yupakun. Kay isqun p'uñchay ukhupi huk warmi qhariwan puñun hina, usuri ikhuriyta atin.
Kay iskay chunka pusaqniyuq p'unchay ukhupiqa ikhurishallantaq yuraq muyukunalla; chay p'unchaykuna ukhupiqa huk warmi qhariwan puñun hinaqa mana usuri ikhurinmanchu— nispa Tata Antuñu nin.
Tata Antuñu huk chhikanta samaykun, hinaspa huk almanakita hap'ispa pirqaman k'askaykuchin, hinaspa nin:
—	Kunan kay silq'akuna qhawasqanchismanta rimasqanchismanta ima astawan sut'incharisun. Mama Marsilinata yawarnin qayna killa pusaq p'unchay Hullu killa ukhupi uraqamusqa; kunan killataq yawarnin uraqamullasqataq phishqa p'unchay Awustu killa ukhupi. Ahina kaqtinqa Mama Marsilinaq yana p'unchaynin kasqa iskay chunka hukniyuq Hullu killapi. Kay yana p'unchaypaq tawa p'unchay ñawpaqqa kanman (20, 19, 18, 17 Hullu killa ukhupi), kay yana p'unchaypaq tawa p'unchay qhipantaq kanman (22, 23, 24, 25 Hullu killa ukhupi), chhikaqa Mama Marsilina kay Hullu killa ukhupi, chunka qanchisniyuq p'unchaymanta iskay chunka phishqayuq p'unchaykama, qusanwan puñurqan hinaqa, usuri ikhuriyta atin.
Tukuy yachallanchistaq, mana Ilapa warmikunatachu sapa iskay chunka pusaqniyuq p'unchaymanta yawarninqa uraqamun. Wakin warmikunataqa ñawpamun, wakin warmikunatataq yawarninqa qhiparimun.
Qankuna hayk'a punch'aymantachari yawarniykichis uraqamusunkichis, chayta yachayta munaspaqa ahinata ruwanaykichis: huk almanakita hap'ispa sapa yawarniykichis uraqamuqtin, chay qallarishan chay p'unchay almanakipi huk lapiswan ch'ikunaykichis; kaytaqa ch'ikuna sapa yawar uraqamuqtin tawa phishqa kiIlallapas, hinaspataq yachankichis icha iskay chunka pusaqniyuq p'unchaymantachus icha kinsa chunka p'unchaymantachus, icha kinsa chunka kuraq p'unchaymantachus yawarniykichis uraqamusunkichis chayta.
Yawarniykichis mana sapa iskay chunka pusaqniyuq p'unchaymantachu uraqamusunkichis chaypachaqa yana p'unchayniykichis mana chunka tawayuq p'unchaychu. Yana p'unchayqa wak p'unchay tupamunman, chay p'unchaytaqa yupapusqaykichis almanakipi ima p'unchaychari yawarniykichis uraqamurqasunkichis chay ch'ikusqata apamuwankichis hina. Sapa killa ima p'unchaychari yawarniykichis uraqamuyta qallarinqa chay p'unchayta allinta almanakipi ch'ikunkichis. Mana huk kiIlatapas mana ch'ikuspaqa pasachinachu— nispa Tata Antuñu nin.

Tata Antuñu Yanamayu ayllu runakunaq wata huñukuyninpi, hampikunamanta rimayta tukushanña hina nin:
—	¡Tata mamakuna! ¡Allinta uyaririwaychis! Kay Yanamayu ayllupi qankunaqa huk chhikan unqusqa tarikuspa llaqtatapacha hampi rantikuq phawankichis; mana chaytaq, qhatukunamanta ima hampíkunatapas rantirqamullankichis, hinaspataq sara hank'ata hinaraq k'utushankichis. Sapanka unquypaqmi hampikunaqa kan; wakin hampikuna pisipacha uhanalla, wakin hampikunataq astawan unquchikuq. Hampikunataqa unqusqa kaspa rantikunchis, hampikunataqa ukhunchis qhali kananpaq rantikunchis, mana ukhunchis astawan unquchinanpaqchu. Ukhunchiswanqa mana pukllasunmanchu. Ukhunchistáqa mana pisipachisunmanchu mana chanin hampikunata uhaspa.
Usuri warmiqa astawan mana tupaykuna kanpas: usuri warmi mana riqsisqa hampita rantikuspa uhan hinaqa, wawan unqusqa ikhurillanmantaq, such'u ima paqarinman. May maypiqa usuri warmi mana allin hampita uhaqtinqa, kay warmiq wawan wiksan ukhupi ima wañuyta atin. Huk unqusqa warmiqa mana hayk'aqpas mana riqsisqan mana yachasqan hampitaqa rantikunanchu, nitaq uhananchu.
Qura hampikunapas allinta riqsispa uhana; qura hampikunaqa riqsiqninpaq yachaqninpaq may ancha allin, ichaqa kallantaq wakin qura hampikuna astawan
43
unquchikuq; kay qura hampikunaqa allin yuyaypi apaykachanapaq. Qura hampikunaqa mana t'impusqa uhanachu, qura hampikunaqa t'impusqa unuman churaykuspa uhanalla. Chaypiwanpas ashkhaqa mana al I i I lantaqchu.
Kay hampikunata usuri warmikuna uhanan:
1.	Huk usuri warmi mikhusqanta wikch'urqamuyta munanpacha chaypaqpas utaq huk usuri warmi mikhuykunata millakun chaypaqpas kay hampi allin:
—	huk haruman huk chhikan linasata huk chhikan mansanilla yuratawan churaykuna, chay patamantaq t'impushaq unuta hich'aykuna. Kay unuta huk p'unchaypi kinsa haruta uhayta atin. Mana chaytaq, wak qurakunata mikhuyta atin:
—	Uqururu raphikunata saqarara raphikunatawan pillita hina mikhuna.
2.	Wiksa ruphakun, wakin "wiksay k'arawan" ninchis; wakintaq k'alku unuta ¡ma kutirquchimunchis, chaypaqqa allin kay hampi: yana imilla hanku papata, h inal lata mikhuna; sapa manaraq mikhushaspa huk hanku papata mikhuna; chaykuna allin usuri warmikunapaqqa— nispa tata Antuñu tukupun.
Ahinata ari tata Antuñu watantin llank'asqanmanta sumaqta willakun.

Kay liwru Yanamayu ayllu runakunamanta willawanchis: ¿Imaynatachus kawsanku?
¿Imakunatachus mikhunku?
¿Imaynatachus hampinakunku?
¿Imaynatachus paykuna ukhupi kawsanku? Chaykunatan wHIawasun.
Yanamayu ayllupi Maytakuna tiyanku: tata Mayta, mama Asunta, iskaynin wawantin. Paykuna qhawachiwasun imaynatachus kawsanku chayta.
Kay liwru allin yanapanawanchispaq tawa chhikapi t'aqasqa kashan:

Kay t'aqapi qhawarisun imaynatachari Yanamayu ayllu runakuna allin unuyuq kanku, chaymanta imaynatachari Maytakuna wasinkuta hallich'a kunku, imaynatachari mama Asunta kawsaynin-kunata waqaychan, imaynatachari mama Asunta unquqkunata qhawan. Chaykunata kay t'aqapi qhawarisun.

Maytakunaqa mana sapa p'unchaychu kasqan mikhuytakama wayk'ukun, chaykunata qhawari-chiwasun; machulanchiskunaq papa, kiwna saqi-wasqanchis mikhuykunata qhawachiwasun, hina-llataq kay t'aqa ukhupi mama Asunta ¡maynata-chari "aqhata ruwan, ¡maynatachari kisuta atin, ¡maynatachari lawata wayk'un, chaykunata qhawarisun. Qura k'ita mikhuykunamantapas willallawasuntaq.

Kay t'aqay ukhupiqa ¡maynatachari Yanamayu ayllu runakuna unquykunata taripanku, ¡maynatachari hampínku, chaykunamanta parlasun. Qullasuyu ayllunchispi yaqa llapan runa wiksa unquyniyuq; mana chaytaq, sunqu unquyniyuq kanchis. Chay unquykunata Maytakuna ¡maynatachari qura hampikunawan hampinku, chaykunata qhawarisun.

Kay t'aqaypi tata Antuñu ¡makunatachari Yanamayu ayllupi llank'arqan, chaykunata runakuna-man willanqa, hinallataq allin yuyaykuna qarakus-qanta qhawarisun.
Ahinata kay liwruta rimachina:
Sapa willakuyta qhari kunkamanta qankuna ukhupi rimachiy-chis. Ima willakuytapas munankichis chaypachaqa, chay willakuyta maskhayta atillankichistaq. Tata hamawt'a hathun irqikunapaq munasqan willakuykunata rimachiyta atillantaq; ahinata tukuylla kay liwrutaqa rimachiyta atin. Ayllu runakuna huñukuyninkupi rimachiyta atillankutaq, hinaspataq uyarisqankumanta tapurinakuyta atillankutaq.
Kay liwruta sapallaykipas rimachiyta atinki, hinallataq ashkha-runa ukhupipas rimachiyta atillankischistaq.

  ####
  
